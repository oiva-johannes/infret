<article name="Halla-aho ja Rehn olivat suosittuja idässä ja pohjoisessa, mutta Stubb ja Haavisto eivät aio niissä käydä – tässä syyt" href="https://yle.fi/a/74-20072456">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.Toisen kierroksen kampanjointi käynnistyi maanantaina kiivaana.Jatkoon päässeet kokoomuksen Alexander Stubb sekä valitsijayhdistyksen Pekka Haavisto (vihr.) yrittävät houkutella taakseen niitä 1,5 miljoonaa suomalaista, jotka äänestivät ensimmäisellä kierroksella karsiutuneita ehdokkaita. Lisäksi ääniä hamutaan niiltä 1,3 miljoonalta, jotka jättivät kokonaan äänestämättä.Etenkin pohjoisessa, idässä ja Pohjanmaalla äänestettiin ahkeraasti kisasta karsiutuneita perussuomalaisten Jussi Halla-ahoa ja valitsijayhdistyksen ja keskustan Olli Rehniä. Siellä on siis paljon äänestäjiä, jotka etsivät itselleen uutta ehdokasta.
Toteutus vaatii toimiakseen JavaScriptin.
Keiden tavoittamiseen kampanjoissa erityisesti panostetaan? Selvitimme, minne kakkoskierroksen ehdokkaat kampanjakiertueillaan suuntaavat ja missä he aikovat kohdata äänestäjiä kasvokkain.Reissujen kohteena ovat etenkin suuret kaupungit, joissa Stubb ja Haavisto veivät ensimmäisellä kierroksella ykkös- ja kakkossijat. Kovin itään tai pohjoiseen kampanjabussit eivät suuntaa.

Alla oleva grafiikka selittää reittivalintoja.Maantieteeseen perustuvat tuloskartat eivät huomioi asutuksen jakaumista. Määrällisesti selvästi eniten potentiaalisia äänestäjiä on suurissa kaupungeissa ja etelässä. Kun aikaa on käytettävissä rajallisesti, on reissukohteet valittava harkiten.


</article>
<article name="Kotiäänestys noussut ennä­tys­lu­kemiin – osuus on silti vielä pieni" href="https://yle.fi/a/74-20072160">
Presidentinvaalien ensimmäisellä kierroksella kotiäänestäjiä oli lähes 17 000.Luku yllätti jossain määrin oikeusministeriön vaalijohtaja Arto Jääskeläisen. Tilastot osoittavat kuitenkin, että melko lähelle tuota lukua on päästy aiemminkin.– 17 000 on lukuna kieltämättä korkein. Presidentinvaalien toisella kierroksella vuonna 2000 ja 2006 on päästy jo lähelle, kun määrät olivat 14 000 ja 15 000, Jääskeläinen kertoo.Koska suuret ikäpolvet vanhenevat, olisi luontevaa ajatella, että kotiäänestysten määrä jatkaa kasvuaan.Arto Jääskeläisen mukaan ennätysluvusta voi kuitenkin tehdä ennen kaikkea yhden johtopäätöksen.– Kotiäänestysten lukumäärä korreloi aika hyvin sitä, miten kiinnostavat vaalit ovat kyseessä ja missä vaalityypissä on paras äänestysaktiivisuus. Presidentinvaaleissa se on tyypillisesti ollut juuri näin, Jääskeläinen kuvaa.Kotona saa äänestää ennakkoon äänioikeutettu henkilö, jonka kyky liikkua tai toimia on rajoittunut eikä hän pääse äänestyspaikkaan ilman kohtuuttomia vaikeuksia.Kotiäänestykseen pitää ilmoittautua erikseen oman paikkakunnan keskusvaalilautakuntaan, mutta syitä kotiäänestämisen tarpeelle ei tarvitse erikseen perustella.Kotiäänestysten määrä on kuitenkin edelleen kokonaisuuteen nähden hyvin marginaalinen, Arto Jääskeläinen muistuttaa.Jääskeläisen mukaan näin myös ajateltiin vuonna 1988, kun kotiäänestys otettiin käyttöön. Kotiäänestysten määrä voi kuitenkin jatkossa jonkin verran kasvaa, kun entistä useampi esimerkiksi ikäihmisistä asuu kotonaan pidempään.Tasaista kasvua joissakin kunnissa - resurssit tiukillaEnsimmäisellä kierroksella jopa kolme neljästä äänioikeutetusta käytti äänioikeuttaan.Kotiäänestysten lukumäärä on aina suhteessa muuhun äänestysvilkkauteen, sanoo vaalijohtaja Arto Jääskeläinen.Tasaista kasvua on kuitenkin havaittu esimerkiksi Seinäjoella ja Kokkolassa.Kokkolassa presidentinvaalin ensimmäisellä kierroksella kotiäänestyksiä oli 206 kappaletta, kun viime kevään 2023 eduskuntavaaleissa niitä annettiin 109.Seinäjoen kaupungin hallintojohtaja Jari Jokinen kertoo kotiäänestysmäärän kasvaneen tasaisesti.– Syinä ovat kaupungin asukasluvun kasvu, väestön ikääntyminen ja näissä vaaleissa myös äänestysprosentin nousu muutoinkin.Kotiäänestysten lisääntyminen vaikuttaa myös vaalitoimitsijoiden tarpeeseen. Jokisen mukaan kotiäänestysten määrä on lisääntynyt Seinäjoella nyt myös vaalien toisella kierroksella ja resurssit ovatkin tiukassa.Lisää: Tästä pääset Ylen vaalikoneeseen.
</article>
<article name="Katso lakon vaikutukset busseihin, juniin ja ratikoihin" href="https://yle.fi/a/74-20072444">
Julkinen liike pysähtyy tai harvenee perjantaina lakkojen takia lähes koko Suomessa.Julkisten ja hyvinvointialojen liitto JHL:n lakko pysäyttää matkustajajunaliikenteen koko maassa Pohjois-Suomen yöjunia lukuun ottamatta. Junaliikenteen lakko koskee työvuoroja, jotka alkavat 2. helmikuuta kello 00.01 ja 23.59 välillä. Lauantain junaliikenne kulkee normaalisti.VR:n kaukoliikenteen kertalipun voi muuttaa halutessaan toiseen ajankohtaan maksutta. Jos matkan ajankohtaa ei vaihda, VR palauttaa rahat automaattisesti takaisin lakon ajalle ostetuista junalipuista.Osa kaukoliikenteen busseista ei liikennöiAuto- ja kuljetusalan työntekijäjärjestö AKT:n lakko vaikuttaa kaukoliikenteen linja-autoihin.Osa Matkahuollon vuoroista jää liikennöimättä. Matkahuollon verkkosivujen aikatauluhaussa ja nettilipunmyynnissä on ajantasainen tieto mahdollisen lakonkin aikana.Onnibus pyrkii ajamaan suurimman osan vuoroista. Lipunmyynnissä voi olla peruttuja vuoroja, mutta lista ajettavista vuoroista päivittyy Onnibusin nettisivuille. Lauantaina Onnibus ajaa vuorot normaalisti lukuun ottamatta klo 1.30 Tampereelta lentokentälle lähtevää vuoroa.Vuoroihin voi tulla muutoksia lyhyellä varoitusajalla. Sekä Onnibus että Matkahuolto hyvittävät perutuille vuoroille ostetut liput.Toimittaja Juha Kokkala kyseli Tampereen rautatieasemalle, että vieläkö matkustajilla riittää lakkolaisille ymmärrystä.Paikallisliikenteen vuoroja peruttu ympäri SuomeaAKT:n ja JHL:n lakot iskevät myös paikallisliikenteeseen. Selvitimme, miten lakon vaikutukset näkyvät eri puolilla Suomea.PääkaupunkiseutuPääkaupunkiseudulla paikallisjunat, metrot ja raitiovaunut eivät liikennöi tänään lainkaan. Myös suuri osa HSL:n bussiliikenteestä jää ajamatta.Torstain ja perjantain välisenä yönä bussit ja raitiovaunut kulkevat noin kello kahteen. Sen jälkeen liikenne on lähes kokonaan seisahduksissa ja alkaa uudelleen lauantaiaamuna.Osa busseista kuitenkin kulkee myös perjantaina.HSL päivittää sivuilleen ajantasaista tietoa lakon vaikutuksista liikennöintiin.AvaaTampereBussit, ratikat ja lähijunat eivät kulje perjantaina Tampereen seudulla. Torstain ja perjantain välisenä yönä ratikat ja bussit liikennöivät työvuorot loppuun eli noin kello kahteen.Joitain yksittäisiä bussivuoroja saatetaan ajaa perjantain aikana. Vain neljä linjaa liikennöi perjantaina normaalisti aikataulun mukaan. Ajantasaisen tiedon liikennöivistä linjoista voi tarkistaa Nyssen reittioppaasta.Lauantaina bussiliikenne palaa normaaliksi lauantaiaamuna noin neljän ja viiden välillä. Ratikkaliikenne käynnistyy viiden jälkeen lauantaiaamuna.AvaaTurkuLakko pysäyttää ainakin osan Fölin bussiliikenteestä perjantaina, mutta ajettavia vuoroja on lähes kaikilla linjoilla.Ajettavat vuorot selviävät vasta, kun tiedetään lakkoon osallistuvien kuljettajien määrä. Ajantasainen tieto ajettavista vuoroista löytyy Fölin verkkosivuilta.Fölin reittiopas ei päivity lakon aikana, mutta peruutetut vuorot ovat nähtävissä reittioppaan pysäkkiaikatauluista.AvaaLahtiLahden seudun liikenteessä suurinta osaa vuoroista ei ajeta perjantaina. Lakkopäivänä ajettavat vuorot löytyvät LSL:n verkkosivuilta.Ajettavat linjat kulkevat pääsääntöisesti vain perjantai-iltapäivään saakka.AvaaHämeenlinnaOsa Hämeenlinnan seudun bussivuoroista jää ajamatta perjantaina. Pekolan Liikenteen ja Mikkolan Liikenteen seutulinjat sekä Lehdon liikenteen vuorot kulkevat normaalisti.Esimerkiksi kaikkia Länsilinjojen liikennöimiä linjoja ei ajeta. Myös osa koulukuljetuksista voi jäädä ajamatta.Tiedot päivitetään reittioppaaseen sekä Hämeenlinnan kaupungin verkkosivuille.AvaaJyväskyläUseimmat Linkki-linjat jäävät ajamatta Jyväskylässä, Laukaassa ja Muuramessa. Muutamat linjat kuitenkin liikennöivät normaalisti. Kokonaan ajamatta jäävät Koiviston Auto Jyväskylän vuorot.Linkin aikataulu- ja reittioppaasta näkee, mitkä vuorot liikennöivät lakon aikana.AvaaItä-SuomiLakon takia Itä-Suomessa jää ajamatta osa Koiviston auto Kuopion, Pohjolan matkan, Savonlinjan, Savo-Karjalan linjan ja Soisalon liikenteen vuoroista.Kuopiossa suurin osa paikallisliikenteen bussivuoroista jää ajamatta, mutta muutamia yksittäisiä linjoja ja vuoroja liikennöi normaalisti.Myös osa ely-keskuksen järjestämän liikenteen vuoroista voi jäädä ajamatta. Lakon aikaisen liikennöinnin tietoja päivitetään ely-keskuksen verkkosivuille ja aluekohtaisiin reittioppaisiin.AvaaKaakkois-SuomiPerjantain lakko peruuttaa suuren osan paikallisliikenteen bussivuoroista Kaakkois-Suomessa. Lauantaina liikenne ajetaan normaalisti aamukolmesta alkaen.Katso täältä tarkemmat tiedot Lappeenrannan, Kouvolan ja Kotkan seudun paikallisliikenteestä.AvaaSatakuntaSatakunnassa osa paikallisliikenteestä ei liikennöi perjantaina Raumalla ja Porissa. Lakon piirissä ovat Rauman Gyyt, Porin Linjat ja Satakunnan Liikenne.AvaaVaasaVaasassa suurin osa bussiliikenteen vuoroista jää ajamatta. Kaupunki pyrkii pitämään Liftin reittioppaan aikataulutiedot ajan tasalla.Lakon aikana Vaasan kaupunki tarjoaa bussimatkat ilmaiseksi Vekan ja Oravaisten Liikenteen liikennöimillä linjoilla.AvaaRovaniemiRovaniemellä osa paikallisliikenne Linkkarin bussivuoroista jää ajamatta perjantaina. Myös koulukuljetuksissa on muutoksia.Ajantasainen tieto lakon aiheuttamista muutoksista löytyy Linkkarin sivuilta.Avaa
</article>
<article name="Mobilepay ei peräänny runsaasta palautteesta huolimatta – kaikki nimet näkyvät käyttäjälle jatkossakin" href="https://yle.fi/a/74-20072568">
Mobilepay uudisti 23. tammikuuta sovellustaan, minkä takia käyttäjänimen tai keksityn nimen käyttäminen ei enää ole sovelluksessa mahdollista.Niiden sijaan sovelluksessa näkyvät nyt etu- ja sukunimen lisäksi ihmisten toiset ja kolmannetkin nimet.Sovelluksesta on myös mahdollista saada selville puhelinnumerolla tai nimellä hakemalla ihmisen koko nimi tai puhelinnumero, vaikka kyseessä olisi salattu numero.Tämä tosin edellyttää, että numeron haltija on rekisteröitynyt Mobilepayn käyttäjäksi.Mobilepay on saanut kymmeniä palautteita sekä nimimerkkien poistamisesta että puhelinnumerolla tehtävistä hauista, kertoo Vipps Mobilepayn maajohtaja Perttu Kröger.Ilta-Sanomien mukaan tietosuojavaltuutetun toimisto on saanut muutaman kantelun liittyen Mobilepayn uudistukseen. Krögerin mukaan Mobilepaylla ei ole tiedossa, että uudistukseen liittyisi ongelmia tietosuojalain suhteen.Palautteista huolimatta Mobilepay ei ole palauttamassa mahdollisuutta käyttää sovelluksessa pelkkää nimimerkkiä tai vain etu- tai sukunimeä.– Voin aika suoraviivaisesti sanoa, että emme tule palaamaan aliaksen mahdollistamiseen, keksittyyn nimeen tai sallimaan yksittäistä etu- tai sukunimen käyttöä​, Kröger toteaa.Muutoksen taustalla väärinkäytökset Norjassa ja TanskassaMuutosta perustellaan käyttäjämäärän kasvulla Suomessa sekä turvallisuuden parantamisella.– Tanskassa ja Norjassa olemme lähes kaikkien kuluttajien puhelimessa, ja nähneet väärinkäytösten määrän kasvun näillä markkinoilla ja siitä syystä haluamme muuttaa Suomessa toimintalogiikkaa niin, että voimme ennaltaehkäistä väärinkäytöksiä ja olla turvallinen ratkaisu käyttäjillemme, Kröger sanoo.Mobilepayssa on tällä hetkellä käynnissä selvitys siitä, onnistuisiko sovelluksessa pelkän etu- ja sukunimen näyttäminen asiakkaan koko nimen sijaan.Se, miksi koko nimi on ylipäätään uudistuksessa näkynyt, liittyy Krögerin mukaan tapaan, jolla yritys käyttää nimitietoja.– Osittain se (koko nimen käyttäminen) liittyy siihen, miten käytämme virallisia rekisterejä. Käytämme koko nimen tietoja muissakin yhteyksissä kuten erinäisissä turvallisuuteen liittyvissä tarkistuksissa. Varmistamme esimerkiksi, että siirrot eivät liity rahanpesuun, Kröger sanoo.Uudistuksen aiheuttamasta ärtymyksestä huolimatta Mobilepayn aktiivisten käyttäjien määrä on Krögerin mukaan pysynyt samana.Applikaatiota myös ladataan sovelluskaupoista edelleen päivittäin samoja määriä kuin ennen, eikä Kröger ei usko muutoksesta aiheutuvan mainehaittaa Mobilepaylle.
</article>
<article name="Martti Ahtisaaren hauta­muis­to­merkin suunnit­te­lu­kilpailu avataan" href="https://yle.fi/a/74-20072619">
Presidentti Martti Ahtisaaren hautamuistomerkin suunnittelukilpailusta on kerrottu lisää tietoja.Muistomerkin suunnitteluun kutsutaan osallistumaan suomalaisia ja Suomessa pysyvästi asuvia ammattitaiteilijoita. Ehdotuksia voi jättää 12.2.–15.4.Kilpailun järjestää valtioneuvoston kanslian asettama toimikunta. Kilpailun tuloksista päättää palkintolautakunta, johon kuuluu yhdeksän muistomerkkitoimikunnan jäsentä sekä kaksi Suomen taiteilijaseuran nimeämää jäsentä.Kilpailun tulokset julkistetaan 13. toukokuuta. Palkintorahaa on varattu yhteensä 24 000 euroa. Muistomerkki on tarkoitus toteuttaa voittavan ehdotuksen pohjalta.Valtioneuvoston kanslian tiedotteessa sanotaan, että muistomerkin pitää olla aikaa ja luonnonolosuhteita kestävä. Sen luokse pitää voida tulla, ja sen läheisyyteen, viereen ja sitä vasten voi asettaa kukkalaitteen.Presidentti Martti Ahtisaari kuoli 16. lokakuuta. Hänet haudattiin Helsingin Hietaniemen hautausmaalle 10. marraskuuta 2023. Ahtisaaren hautamuistomerkki on määrä paljastaa tämän vuoden marraskuun 10. päivä, eli tasan vuosi hautajaisten jälkeen.Myös edellisten tasavallan presidenttien haudoille on tehty muistomerkit. Mauno Koiviston haudan hautamuistomerkin suunnitteli Perttu Saksa, ja se paljastettiin vuonna 2018.Avaa kuvien katseluPerttu Saksa suunnittelemansa Kartta-muistomerkin äärellä. Teoksen koko on 2,5x1,6 metriä. Kuva: Jari Kovalainen / Yle
</article>
<article name="Puolus­tus­mi­nisteri Antti Häkkänen aikoo estää reservistä eroamisen, kertoo Kyrönmaa-lehti" href="https://yle.fi/a/74-20072595">
Puolustusministeri Antti Häkkänen (kok.) suunnittelee estävänsä reservistä eroamisen.Näin hän kertoi Laihialla ilmestyvälle Kyrönmaa-lehdelle torstaina.Häkkänen aikoo etsiä keinot, ettei reservistä eroaminen olisi enää jatkossa mahdollista.Haastattelussa hän kertoo pitävänsä epäisänmaallisena sitä, että reservistä erotaan.Yhä useampi armeijan käynyt reserviläinen on siirtynyt siviilipalvelukseenVuoden 2022 lopulla Ylelläkin uutisoitiin, että reservistä siviilipalvelukseen siirtyvien määrä on moninkertaistunut Ukrainan sodan alkamisen jälkeen.Vaikka tarkkoja syitä reserviläisten siviilipalveluksen suosion rajuun kasvuun ei kuitenkaan tiedetä, arvioi siviilipalvelusjohtaja Mikko Reijonen siviilipalveluskeskuksesta, että Ukrainan sodan vaikutus oli ilmeinen.Puolustusvoimissa ei oltu kuitenkaan huolissaan lukujen kasvusta.
</article>
<article name="Jarkko Nieminen rakennutti kauhukentän – tästä syystä 396 vaneripalaa siivittivät Suomen sensaatiota" href="https://yle.fi/a/74-20072542">
Suomen joukkueen Davis Cup -karsinnat alkavat Turusta 2.–3. helmikuuta, kun Suomi kohtaa Portugalin. Yle näyttää kaikki Suomen joukkueen Davis Cup 2024 -ottelut kanavillaan.Urheilussa puhutaan usein kotikenttäedusta. Tenniksessä, etenkin Davis Cupissa, kentällä on hyvinkin konkreettinen vaikutus.Turnaukseen sisältyy vahva taktinen elementti, sillä kotijoukkue saa valita, millä alustalla pelataan. Päätökseen vaikuttavat ennen kaikkea omien pelaajien vahvuudet, mutta mahdollisesti myös vastustajan heikkoudet.Alustalla on valtava vaikutus pallon käyttäytymiseen. Massalla pallo pomppaa hitaammin ja korkeammalle kuin kovilla kentillä, joilla pallon pomppu on nopea ja matala. Nurmikentät ovat pääsääntöisesti kaikista nopeimpia, mutta niillä pelataan harvoin.Massakentät suosivat pelaajia, jotka tuottavat lyönneillään palloon voimakkaan kierteen. Kovat kentät taas suosivat pelaajia, jotka syöttävät ja lyövät kovaa.Suomen Davis Cup -joukkueen pelaajat kuuluvat jälkimmäiseen kategoriaan.Avaa kuvien katseluJarkko Niemisen mukaan pelialustan nopeus ja matala, eteenpäin vievä pomppu suosivat Suomen joukkuetta. Kuva: Minna Rosvall / YleTäällä pohjoisessa tennistä pelataan sääolojen takia pääsääntöisesti kovilla sisäkentillä. Länsi-Euroopassa ja Etelä-Amerikassa on perinteisesti viihdytty paremmin massakentillä.Tenniskentät jaetaan karkeasti kolmeen eri nopeusluokkaan: hidas, keskinopea ja nopea.Ammattipiireissä nopeutta mitataan 50 yksikön tarkkuudella, jossa 50 on nopein. Kenttien nopeuksista on yleisölle harvoin tarjolla virallisia lukemia.Suomen Davis Cup -joukkueen kapteenin Jarkko Niemisen mukaan Portugalia vastaan käytössä olevan kentän nopeusindeksi on 41. Se rakennettiin sellaiseksi viime vuoden Argentiina-ottelua varten.Argentiinalaiset joutuivat matalapomppuisella alustalla epämukavuusalueelleen, ja Suomi eteni historiallisesti Davis Cupin 16 parhaan joukkoon.– Koin silloin, että me hyödymme alustasta suhteessa enemmän kuin vastustajat. Meidän pelaajamme pääsevät pelaamaan enemmän omilla vahvuuksillaan, kun on tällainen eteenpäinvievä matalahko pomppu.Vaikka kenttä onkin nopea, oli Nieminen alun perin kaavaillut vielä nopeampaa alustaa. Kapteenin toive oli, että nopeusindeksi olisi ollut 43–44.– Aika lähelle päästiin kuitenkin. Argentiina-ottelu meni hienosti, ja haluttiin pitää ihan konkreettisesti sama kenttä nyt Portugalia vastaan.Suomen ja Portugalin kohtaamisen ohjelmaPe 2.2. klo 17.30 alkaenOtto Virtanen (ATP-166) – Nuno Borges (ATP-47)
Emil Ruusuvuori (ATP-55) – Joao Sousa (ATP-245)La 3.2. klo 15.00 alkaenHarri Heliövaara / Patrik Niklas-Salminen – Francisco Cabral / Nuno Borges
Emil Ruusuvuori – Nuno Borges
Otto Virtanen – Joao SousaAvaaKatso tästä, miten Jarkko Nieminen esitteli kenttää aiemmin Urheiluruudussa.396 palan palapeli odotti vuoden varastossaSuomen käyttämä kenttä koostuu 396 vaneripalasta. Se on tanskalaisen firman valmistama. Kentän pinnassa on muutama maalikerros. Alustan nopeutta säädetään lisäämällä maalin sekaan hiekkaa. Maalipinnan kuluessa kenttä nopeutuu.Argentiina-ottelun jälkeen se oli vuoden ajan varastoituna Saksassa ja Tanskassa, ja täksi viikoksi se rahdattiin Turkuun.Kenttä ei ole Suomen Tennisliiton omistama, vaan Suomi on sitoutunut vuokraamaan sitä tietyn ottelumäärän verran. Toimitusjohtaja Teemu Purhon mukaan liitto maksaa kentästä 20 000–30 000 euron viikkovuokraa.Avaa kuvien katseluSuomi pääsee haastamaan Portugalia jo tutuksi tulleella pelialustalla. Kuva: Kimmo Hiltunen / YleAvaa kuvien katseluTurun areenaan on saapumassa suomalaistenniksen ennätysyleisö. Kuva: Kimmo Hiltunen / YlePortugalia vastaan pelialusta ei välttämättä tarjoa aivan samanlaista etua kuin Argentiinaa vastaan.Portugalin ykköspelaaja Nuno Borges eteni viime viikolla päättyneissä kovien kenttien Australian avoimissa aina neljännelle kierrokselle asti, ja nousi rankingissa Emil Ruusuvuoren ohi sijalle 47.Australiassa Borges kaatoi muun muassa kovassa vireessä olleen Grigor Dimitrovin, joka on rankingin 13:s.– Portugalilaiset pelaavat varmasti hyvin tällä alustalla, mutta jos oltaisiin vieraskentällä, niin uskon, että vastustaja olisi valinnut hitaamman alustan, jossa on korkeampi pomppu, Nieminen arvelee.Avaa kuvien katseluOtto Virtanen ja Nuno Borges aloittavat Suomen ja Portugalin välisen Davis Cupin karsintaottelun perjantaina Turussa.  Kuva: Suomen tennisliittoAlustan lisäksi Nieminen uskoo Suomen hyötyvän ennen kaikkea kotiyleisön edessä pelaamisesta. Turun areenaan on kahden päivän tapahtumaan myyty jo yli 13 000 lippua – perjantaiksi 6 100 ja lauantaiksi 7 200.Yleisöennätykset menevät siis komeasti uusiksi. Tennismaajoukkueiden edellinen yleisöennätys on viime vuoden helmikuulta, kun Espoossa Argentiina-ottelussa kahden päivän aikana oli 9 500 katsojaa. Samalla joukkue kirjasi päiväkohtaisen ennätyksensä 5 200 katsojaa.Suomi kohtaa Portugalin tenniksen Davis Cupissa. Yle näyttää ottelut TV2:ssa ja Yle Areenassa. Perjantain ensimmäinen ottelu alkaa klo 17.30. Lauantaina lähetys alkaa Areenassa klo 15.00 ja TV2:ssa klo 15.20.
</article>
<article name="Analyysi: Pekka Haavisto kehui Olli Rehniä – Alexander Stubb toivoi Riikka Purralle talousonnea" href="https://yle.fi/a/74-20072585">
Presidentinvaalien toisen kierroksen ehdokkaat kohtasivat torstai-iltana Ylen presidenttiväittelyssä.Valitsijayhdistyksen ja vihreiden presidenttiehdokas Pekka Haavisto ja kokoomuksen presidenttiehdokas Alexander Stubb tavoittelevat lisää ääniä ensimmäisellä kierroksella presidenttikisasta pudonneiden kannattajajoukoista.Ylen presidenttiväittelyssä Pekka Haavisto heitti verkkojaan erityisesti valitsijayhdistyksen ja keskustan ehdokkaana presidentiksi pyrkineen Olli Rehnin äänestäjille.– No tuolla on ollut erittäin hyviä ehdokkaita ensimmäisellä kierroksella ja taisin jossain sanoa, että nukkuisin yöni ihan hyvin, vaikka Olli Rehnin hallitsemassa tasavallassa, Haavisto sanoi.– Totta kai minä tuon Pekan ottaisin, naurahti Alexander Stubb kysymykseen, kenet ensimmäisen kierroksen ehdokkaista hän ottaisi varapresidentiksi, jos sellainen Suomessa olisi.Ehdokkaat kosivat maaseudun äänestäjiäHaavistolla ja Stubbilla on haasteita myös maaseudun äänestäjien tavoittelemisessa.Haavisto kiinnitti huomiota maanviljelijöiden talousvaikeuksiin, kun kustannukset ovat nousseet. Stubb kertoi, että hän on menossa maatilalle perjantaina.Suurin potti kodittomia äänestäjiä on perussuomalaisten ehdokkaana kampanjoineen Jussi Halla-ahon tukijoukoissa.Stubb on pääministeripuolue kokoomuksen ehdokas, mutta hän on varonut leimautumista hallituksen ehdokkaaksi.Ylen presidenttiväittelyssä Stubb toivotti kuitenkin valtiovarainministeri Riikka Purralle (ps.) menestystä talouspolitiikan hoidossa.Erilaisia näkemyksiä Nato-politiikastaPresidenttiväittelyn ensimmäisenä aiheena oli ulko- ja turvallisuuspolitiikka.Haavistolla ja Stubbilla on entisinä ulkoministerinä vahvaa käytännön kokemusta ulkopolitiikan hoitamisesta.Kokemus näkyi ja kuului ehdokkaiden linjauksissa. Vastaukset tulivat nopeasti ja sujuvasti. Näkemyksistä löytyi myös eroja äänestäjien arvioitavaksi.Alexander Stubb edustaa ulko- ja turvallisuuspolitiikassa suoraviivaisempaa linjaa kuin ainakin sanoissaan hieman varovaisempi Haavisto.Presidenttiehdokkaat Alexander Stubb ja Pekka Haavisto sanailivat Suomen Nato-politiikasta Ylen presidenttiväittelyssä 1. helmikuuta 2024.Ydinasepolitiikassa Stubb haluaa viestittää Nato-liittolaisille ja myös Venäjälle, että Suomella ei ole rajoitteita ydinaseiden liikuttelussa tai sijoittamisessa Suomeen.Haavisto muistutti, että ydinenergialaki kieltää ydinaseiden sijoittamisen Suomeen. Stubb vastasi, että lakia voidaan muuttaa.Stubb toivoi, että Suomeen sijoitettaisiin pysyvästi esikuntatehtäviin 40–50 Nato-upseeria.Haaviston mielestä harjoitusyhteistyö riittää, eikä Suomeen tarvita pysyviä Nato-joukkoja.Ehdokkaat säilyttivät malttinsa väittelyssäYlen ensimmäinen presidenttiväittely ei presidenttikisaa vielä ratkaissut.Haavisto ja Stubb säilyttivät hyvin malttinsa väittelyssä.Nopeassa sanailussa äänestäjillä saattoi olla välillä hieman vaikeuksia pysyä mukana, mutta koko väittelyn voi katsoa uudelleen Yle Areenasta.Katso koko presidenttiväittely.Presidentinvaalien toisen kierroksen ehdokkaat Pekka Haavisto ja Alexander Stubb kohtasivat Ylen presidenttiväittelyssä 1. helmikuuta 2024.
</article>
<article name="Neljä huippukohtaa Stubbin ja Haaviston presi­dent­ti­väit­telystä" href="https://yle.fi/a/74-20072600">
Presidentinvaalien toisen kierroksen ehdokkaat, kokoomuksen Alexander Stubb ja vihreiden tukema, valitsijayhdistyksen Pekka Haavisto kohtasivat Ylen presidenttiväittelyssä torstaina. Katso alta neljä huippukohtaa.Alexander Stubb ehdottaa Suomeen jonkinlaista Naton alaesikuntaa, jossa ei olisi kysymys tukikohdasta vaan muutamasta kymmenestä upseerista. Haaviston mukaan Suomen puolustus nojaa suomalaisiin eikä turvallisuustilanne ole sellainen, että Nato-joukkoja tarvittaisiin.Pekka Haavisto ei halua Suomen liikuttavan ydinaseita konkreettisesti. Alexander Stubbin mukaan Suomella on nyt mahdollisuus saada ydinasepelote. Hänen mukaansa on kyse siitä, että Suomi viestittää muulle maailmalle, ettei sillä ole rajoitteita Nato-jäsenyytensä suhteen.Haavisto voisi presidenttinä ottaa kantaan työmarkkina-asioihin kulisseissa. Hän suosittelisi sopimusyhteiskunnassa pysymistä eikä rajujen selkävoittojen ottamista.Alexander Stubbin mukaan presidentin tehtävä ei ole tukea hallituksen politiikkaa. Hän sanoo olevansa asian kanssa varovainen, koska on ollut itsekin hallitusvastuussa, joissa päätökset ovat olleet hankalia.Yle näyttää vielä ensi viikon torstaina 8. helmikuuta toisen presidenttiväittelyn, jolloin teemana on erityisesti ulkopolitiikka.
</article>
<article name="Lauri Kontron kolumni: Vero­kes­kus­telussa hämärtyy metsä puilta" href="https://yle.fi/a/74-20072481">
KolumniKolumneja kirjoittaa laaja joukko Ylen ulkopuolisia tekijöitä.Lue kolumneja
Kuuntele kolumneja Yle AreenassaMuistatteko tarinan norsusta ja viidestä miehestä. Kertomus voisi kuvata myös suomalaista verokeskustelua.Miesjoukko hapuili savannilla ja törmäsi norsuun pimeässä. Estettä ryhdyttiin tunnistamaan käsikopelolla.Miehistä ensimmäinen sanoi: olemme törmänneet letkuun. Se on joustava ja sitä on helppo taivutella.Toinen oli eri mieltä. Tämähän on keihäs, terävä keihäs.Kolmannella oli ihan toinen käsitys. Kyllä tämä on iso puu, akaasiapuu.Ei ole, neljäs sanoi. Tämä on köysi.Viidennen mielestä edessä oli suuri muuri. Sen yli ei päästäisi.Jokainen oli oikeassa, omasta näkökulmastaan. Kaikki nuo yksityiskohdat löytyivät elefantista. Silti kukaan ei hahmottanut kokonaisuutta.Sama koskee verotusta: katsomme yksityiskohtia – emme kokonaisuutta.Suurin osa noin 115 miljardin euron veropotista kerätään kansalaisten ja yritysten tuloista. Silti yksi erityisen hiertävä vero on perintövero. Sen poistamista vaaditaan usein.Kuitenkin juuri perintövero on Suomessa varsin matala - joitakin suuria perintöjä lukuun ottamatta. Perintöveron poistaminen, Ruotsin tapaan, voisi johtaa kuitenkin jopa perinnönsaajan lopullisen verotuksen kiristymiseen.Suurin osa veropotista kerätään tuloista. Silti yksi erityisen hiertävä vero on perintövero.Veroja voi tietysti myös vältellä, esimerkiksi muuttamalla kirjansa ulkomaille, kuten vaikkapa Björn Wahlroos on tehnyt. Syyksi veropakolaisuuten mainitaan usein Suomen korkea verotus. Ehkä muitakin syitä kuitenkin löytyy. Todella isoista pääomatuloista kun maksetaan veroja paljon vähemmän kuin vastaavista palkkatuloista – ja pääomatulojahan suuret tulot yleensä ovat.Jotkut miljonääreistä, kuten vaikkapa Supercellin Ilkka Paananen sanovat kuitenkin maksavansa veronsa mielellään Suomeen: ovathan he saaneet tästä maasta koulutuksen, hyvän elämän ja sosiaaliturvan. Mielenkiintoista on myös se, että varsinaiset superrikkaat, miljardöörit, suorastaan vaativat, että heidän verotustaan kiristettäisiin.Järjestelmän uudistamisen estää etujärjestöjen paine.Valtio kerää suuren potin verottaessaan kaupantekoa. Arvonlisäverokantoja on neljä, nollasta 24 prosenttiin. Voidaan kysyä, miksi näin on, kun vähempikin riittäisi?Jos prosentti olisi kaikille sama, korkein prosentti alenisi ja alimmat nousisivat. Todennäköisesti sekä talous että kuluttajat hyötyisivät. Mutta tässä järjestelmän uudistamisen estää etujärjestöjen paine.Ja on verotuksessa muutakin mahdotonta muuttaa. Sekä ammattiyhdistykset että työnantajat valvovat silmä kovana omia etuoikeuksiaan. Järjestöt saavat kuitata pörssiosinkonsa verovapaasti – tavalliset kansalaiset sen sijaan maksavat pienistä osinkotuloistaan veron. Ay-liikkeen ja työnantajaleirin järjestöjä nimitetäänkin usein Hakaniemen ja Etelärannan veroparatiiseiksi.Verotus ei siis ole aina loogista, eikä ole koskaan ollutkaan.On suosittua vaatia verohelpotuksia pienituloisille, kukapa sitä vastustaisi. Eikä tarvitsekaan vastustaa, sillä pienituloiset eivät todellisuudessa maksa paljoa veroja. Esimerkiksi veroista vähäisintä, Yle-veroa, ei maksa kuin kaksi kolmasosaa verovelvollisista. Silti juuri tämä vero tuntuu ärsyttävän erityisesti, vaikka se kustantaa enimmilläänkin kuukaudessa saman verran kuin kaksi tuoppia kaljaa.Jokaisella on mielipide myös auto- ja bensaverosta. Ei ihme, sillä kyseessä ei ole yksinkertainen juttu. Autovero on sidottu auton tuottamiin haitallisiin päästöihin, saastuttaja maksaa enemmän, mutta haitoista lasketaan mukaan vain osa. Sähköautot, jotka eivät tuota pakokaasuja, tuottavat auton valmistusprosessissa enemmän päästöjä kuin perinteiset autot. Tätä verotuksessa ei taas oteta huomioon.Tupakkaa ja viinaa verotetaan terveyssyistä. Jostain syystä rasvan ja sokerin verotusta ei saada millään aikaan.Verotus ei siis ole aina loogista, eikä ole koskaan ollutkaan. Kautta aikain on keksitty luovasti veroja kuten ikkunavero, partavero, koiravero, vanhanpiianvero, huvivero, pelikorttivero, somevero – ja autojen peräkoukkuvero.Veroja tietysti tarvitaan, koska valtio tarvitsee rahaa. Tupakkaa ja viinaakin verotetaan, mikä on järkevää, ovathan ne epäterveellisiä aineita. Terveyden kannalta olisi hyviä verottaa myös sokeria ja rasvaa. Jostain syystä sitä ei saada millään aikaan.Veronurinoistamme huolimatta olemme kuitenkin hyviä veronmaksajia. Gallupien mukaan korkeat verot myös hyväksytään – varsinkin naapurin korkeat verot. Omista ei ole niin suurta väliä.Lauri KontroKirjoittaja on vapaa toimittaja.Kirjoittajalle voi lähettää suoraan palautetta osoitteeseen lauri.kontro@gmail.com
</article>
<article name="Käsivarren Lapissa lumikaaos – katso taksin­kul­jet­tajan ottamat kuvat" href="https://yle.fi/a/74-20072577">
Voimakkaat myrskypuuskat ovat ravistelleet Lappia torstaina.Ajokeli on erittäin huono Käsivarren Lapissa. Enontekiöläinen taksiautoilija Elli-Maria Kultima kertoi alkuillasta jääneensä jumiin autollaan tien syrjään Muotkatakan kohdalla, vaikka vauhtia oli vain vähän. Lunta oli kertymässä tielle, ja näkyvyyttä oli iltapäivällä vain muutamia metrejä.– Ylämäkeen täytyy pikkuisen vauhtia pitää, Kultima sanoo.Avaa kuvien katseluNäkyvyyttä muutamia metrejä. Tältä näytti torstai-iltapäivänä Valtatie 21 Enontekiöllä.  Kuva: Elli-Maria Kultima Ylämäkeä seudulla riittää, sillä Muotkatakassa sijaitsee Suomen maanteiden korkein kohta. Autossa oli onneksi lämmin, ja puoli kahdeksan aikaan illalla Kultima kertookin jo päässeensä pinteestä, sillä hänen sukulaisensa saapuivat apuun.– Älä lähde ajamaan, jos ei ole pakko, kuuluu Elli-Maria Kultiman neuvo.Kymmeniä vuosia ajanut Kultima ei muista, milloin viimeksi ajokeli olisi ollut yhtä huono. Kultiman mukaan myös muita autoja on jäänyt kiinni tiellä.Finntrafficin mukaan huono sää jatkuu maan pohjoisosassa puoleen yöhön saakka. Ajokeli on huono lumi- ja räntäsateen vuoksi. Paikoin kova tuuli kinostaa lunta.Norjassa Ingunn-myrskyn tuulet raivosivat torstain vastaisena yönä hirmumyrskylukemissa.Avaa kuvien katseluPohjois-Norjan Tromssan myrskyä kuvattuna torstaina. Norjan myrskylle on annettu nimeksi Ingunn. Kuva: Seija TuulentieReittilennoilla vaikeuksia RovaniemelläUseat ulkomaiset reittilennot eivät päässeet laskeutumaan aikataulussa Rovaniemen lentokentälle torstaina myräkän vuoksi.Rovaniemelle oli tarkoitus torstaina laskeutua kuusi lentoa, mutta lentoaseman päällikkö Johan Juujärven mukaan vain kaksi niistä pääsi laskeutumaan normaaliajassa.Kaksi Ryanairin lentoa ja yksi Transavia Francen lento joutuivat ensi lentämään Luulajaan. Myöhemmin torstaina ne pääsivät hakemaan matkustajansa sään parannuttua.Eurowingsin lento sen sijaan lensi Luulajaan tankkaamaan, ja palasi Saksaan. Se palaa perjantaina hakemaan matkustajansa.Normaalisti pääsivät laskeutumaan Turkish Airlines sekä charter-lento Freebird.
</article>
<article name="Miljar­di­bisnes ulkomerellä odottaa pelisääntöjä – tuuli­voi­mayhtiöt haluavat yksi­noi­keuksia merialueiden käyttöön" href="https://yle.fi/a/74-20072461">
Merituulivoiman rakentaminen on Suomelle ja maan teollisuudelle valtava mahdollisuus.Tutkimuslupia tuulivoimayhtiöille on Suomen läntisen merialueen talousvyöhykkeelle myönnetty toistakymmentä, ja osa hankkeista on edennyt jo ympäristövaikutusten arviontimenettelyyn saakka.Tuulivoima-ala haluaisi nopeasti saada tarkat pelisäännöt siihen, ketkä lopulta saavat oikeuksia rakentaa merituulivoimaa talousvyöhykkeelle. Tähtäimessä on malli, jossa yhtiölle myönnettäisiin jo varsin varhaisessa vaiheessa yksinoikeus tietylle alueelle.Talousvyöhykkeellä tarkoitetaan aluevesien ulkopuolista merialuetta, jossa Suomella on oikeus tutkia ja hyödyntää luonnonvaroja.Avaa kuvien katseluSuomen tuulivoimayhdistyksen toiminnanjohtaja Anni Mikkonen korostaa yrityslähtöisyyttä merituulivoimahankkeissa. Kuva: Esa Syväkuru / YleTällä hetkellä uusia merialueita pääsee kyllä tutkimaan, mutta jatko tästä eteenpäin onkin pitkälti hämärän peitossa. Kiirekin olisi, sillä ensimmäiset investointipäätökset aiotaan tehdä lähivuosina.Esimerkiksi kolmea jättikokoista merituulipuistoa suunnitteleva OX2-yhtiö arvioi, että luvitusprosessin sujuessa liukkaasti sähköntuotanto voisi alkaa jo vuonna 2030.Anomuksia yksinoikeuksista on jo tehty työ- ja elinkeinoministeriölle, vaikka itse lainsäädäntöhanke on vielä kesken.Toistaiseksi Suomessa on vasta yksi merellä toimiva tuulipuisto. Porin edustalla sähköä tuottava Tahkoluodon merituulipuisto on sekin laajenemassa.Tavoitteena on saada merituulivoimaa koskeva talousvyöhykelaki lausuntokierrokselle tänä keväänä ja eduskuntaan syksyllä.– Keskeistä uudessa laissa olisi se, että yritys voisi saada yksinoikeuden haluamalleen merialueelle. Malli voisi olla sellainen, että alustavien tutkimusten jälkeen valtio kilpailuttaisi alueen siitä kiinnostuneille, kiteyttää Suomen tuulivoimayhdistyksen toiminnanjohtaja Anni Mikkonen.Ministeri: Sääntöjen oltavat selkeätYmpäristö- ja ilmastoministeri Kai Mykkänen (kok.) puolestaan korostaa, että kyse on ainutlaatuisista alueista, joita on olemassa rajallinen määrä.Hallitusohjelmaan on kirjattu tavoitteeksi pelisääntöjen lisäksi edistää kunnianhimoisesti merituulivoiman rakentamista.Avaa kuvien katseluYmpäristö- ja ilmastoministeri Kai Mykkänen (kok.) haluaa merituulivoimalle kestävät ja kilpailukykyiset pelisäännöt. Kuva: Tiina Jutila / Yle– Meidän täytyy löytää oikeudenmukainen ja suomalaisen veronmaksajan kannalta järkevä tapa kaupata oikeuksia merituulivoiman tuotantoon, Mykkänen toteaa.Hän pitää tärkeänä, että pelisäännöistä tehdään riittävän selkeät, jotta Suomi pystyy kilpailemaan miljardiluokan hankkeista esimerkiksi Ruotsin, Tanskan tai Saksan kanssa.– Tavoite on, että merituulivoima ei kohtuuttomasti häiritse muuta toimintaa ja toisaalta pelisääntöjen pitää viestittää tuulivoimayhtiöille, että Suomeen kannattaa panostaa, Mykkänen sanoo.Tuulivoimayhtiöiden halu saada varhaisessa vaiheessa yksinoikeuksia parhaille merituulivoima-alueille on ymmärrettävää.Kuuntele, millaisia ajatuksia ministeri Kai Mykkäsellä on merituulivoiman pelisäännöistäSopivan alueen tutkimiseen ja ympäristövaikutusten arviointiin uppoaa iso säkillinen miljoonia, eivätkä yhtiöt nykytilanteessa voi olla varmoja siitä, kuka lopulta saa ja millaisin ehdoin oikeuden merituulivoiman rakentamiseen tietylle alueelle.Miljardeja euroja verotuloja?Varsin kriittinen asia merituulivoimaa koskevan talousvyöhykelain valmistelussa on se, miten merituulivoimaa tulevaisuudessa verotetaan. Se on olennainen kysymys, kun nyt hankkeitaan valmistelevat tuulivoimayhtiöt tekevät kannattavuuslaskelmiaan.Alan toimijat ovat viestineet julkisuuteen toiveen, että valtio ei rahastaisi tuulivoimayhtiöitä siinä vaiheessa, kun merialueiden käyttöoikeuksia kilpailutetaan.Toiveena on, että valtion kassa saisi täytettä esimerkiksi kohtuullisen kiinteistöverotuksen ja käyttöoikeusmaksujen muodossa. Iso hyöty yhteiskunnalle tulee jo siitä, jos arviot voimaloiden rakentamisen ja ylläpidon työllisyysvaikutuksista pitävät. Toimitusjohtaja Anni Mikkonen valottaa tuulivoimayhtiöiden toiveita merituulivoiman verottamisestaJos kaikki vireillä olevat merituulivoimahankkeet toteutuisivat, tuottaisi se viime keväänä tehdyn arvion mukaan Suomelle usean miljardin euron verohyödyn ja työtä lähes 150 000 henkilötyövuoden edestä.Suomen tuulivoimayhdistyksen toimitusjohtaja Anni Mikkonen muistuttaa, että tuulivoimaloiden rakentaminen jopa sadan kilometrin päähän Suomen rantaviivasta on kallista puuhaa.– Rakentamisen kalleus pitäisi huomioida tulevaisuuden verotuksessa, ettei lisätä sitä kustannusrasitetta kohtuuttomasti talousvyöhykkeelle, Mikkonen tiivistää.
</article>
<article name="Kammokeli iski, mutta kokenut ratamestari ei hätkähtänyt – histo­rial­linen jättihankinta takaa lumiset ladut" href="https://yle.fi/a/74-20072582">
Tänä viikonloppuna Vantaalla ratkotaan hiihdon Suomen mestaruudet vapaan hiihtotavan sprinteissä, perinteisen hiihtotavan 20 kilometrillä ja perinteisen hiihtotavan parisprintissä.Eteläisessä Suomessa on viime päivinä satanut ja lämpötila on ollut päivisin plussalla. Hakunilan SM-kisojen ratamestarin Juha Savolaisen puhelimet ovat käyneet kuumina, mutta hän ei ole kuitenkaan menettänyt yöuniaan kisapaikkakunnan olosuhteiden takia. Tilanne on hänen mukaansa normaali.– Talven säätiedotuksessa on normaalisti pakkasta ja hyvä keli, mutta kun vesisadetta rupeaa tulemaan, se tarkoittaa, että hiihtokisat Vantaalla lähestyvät, hän naurahtaa.– Tämän kanssa on totuttu elämään. Radat ovat hyvässä kunnossa, ja ihan hyvää palautetta tullut.Säälle ei anneta periksi – ainakaan helpollaTorstain iltapäivän auringonpaisteessa Savolainen katsoo tyytyväisenä Hakunilan hiihtostadionia.Radat ovat hyvässä kunnossa, ne on ajettu paksusti tykkilumella, ja vaikka vielä torstaiaamulla satoi rankasti, ei sitä huomaa radoilla. Viileä tuuli auttaa tilanteessa, sillä se vie hautovan lämmön pois.– Plussakelillä vettä tulee paljon pelto-osuuksille, joten laitamme sinne putkia ja lisäksi ajamme sinne lunta yöllä.Avaa kuvien katseluJuha Savolainen oli tyytyväinen näkemäänsä, kun hän tarkasteli Hakunilan SM-kisojen radan pintaa torstaina. Kuva: Kimmo Hiltunen / YleSavolainen ei halua miettiä liiaksi viikonlopun sääennusteita. Ne lupaavat lauhan sään jatkuvan, mutta yöllä pitäisi kuitenkin pakastaa.Vantaan Hiihtoseura on järjestänyt Suomen cupin osakilpailuja ja SM-hiihtoja useasti, ja onpa Hakunilassa kisattu parisprintin maailmancupiakin vuonna 1999.Savolainen on ollut mukana vuodesta 1990 lähtien, ja hänen tiiminsä on halunnut huoltaa radat aina huippukuntoon, ovat olosuhteet olleet minkälaiset tahansa.– Emme anna periksi säälle, ainakaan kovin helpolla. Minun aikanani ei ole kertaakaan kisoja peruttu tai siirretty. Kerran yhtä matkaa tosin piti lyhentää sään takia, Savolainen sanoo.Uusi lumetusjärjestelmä auttaa leutoihin talviinVantaa on myös saanut uuden lumetusjärjestelmän, joka ei vaadi pakkasta lumen tekemiseen, kuten lumitykit vaativat.Normaalisti lumitykkien lunta on säilötty sahanpurupeitteen alla, mutta koska Vantaalla lumikuormalle on vaikea löytää paikkaa kesäksi, on paikkakunnalla turvauduttu toisenlaiseen ratkaisuun.Uusi lumetusjärjestelmä on kahden teräskontin muodostama rakennelma, jonka päälle on asennettu lauhduttimet ja joka on kytketty tekojään kylmälaitteisiin. Sen avulla pystytään tekemään arviolta 200 metriä latua päivässä tekojään synnyttämien hiutaleiden avulla.Tältä näyttää Vantaan Hakunilan hiihtostadionilla.– Saamme tekojäästä hilettä ja lunta koko ajan, ja sitä voidaan hyödyntää hiihdossa. Lunta on niin paljon, että pystyisimme varmaan levittämään sillä ladut uudelleen, Savolainen kertoo.– Tällainen talvi, jossa marraskuussa tulee pysyvät lumet ja pakkasta, valehtelee. Pystymme tällä kuitenkin lauhoina talvina turvaamaan kilpailut ja ylipäätään hiihto-olosuhteet vantaalaisille.Vantaan liikuntajohtaja Veli-Matti Kallislahti naureskeli Helsingin Sanomille, että uuden lumetusjärjestelmän takia Vantaa on Suomen lumivarmin paikkakunta, vaikka se kuulostaakin ehkä vähän mahtipontiselta ja hassulta.Lumetuskontti on italialaisen TechnoAlpin-yhtiön valmistama ja hintaa sillä on noin 800 000 euroa. Valtio tuki vantaalaisten hankintaa 150 000 eurolla.– Se oli iso kädenojennus valtion puolelta. Sielläkin oli haluja nähdä, miten tuommoinen systeemi toimii. Olemme tässä tietyllä tavalla vähän uranuurtajia, Kallislahti kehui HS:lle.Avaa kuvien katseluTältä näyttää Suomen ensimmäinen lumetuskontti Hakunilan urheilupuistossa Vantaalla. Kuva: Markku Ulander / LehtikuvaRatamestarina Savolainen odottaa mielenkiintoista kisaviikonloppua. Perjantain sprintti hiihdetään uusitulla sprinttiradalla, joka on vähän pidempi ja vaativampi kuin aiempi, ja se antaa osviittaa sunnuntain parisprinttiin.Lauantaina ”Vantaan Holmenkollenilla” hiihdetään 20 kilometrin kilpailut neljän kilometrin pituisella radalla.– Meillä ei ole ollut pitkiä matkoja täällä ohjelmassa, ja nyt mennään vielä perinteisellä. Veikkaan, että hyvät kisat tulee, mutta se on rankka reitti kaikille, Savolainen muistuttaa.Vantaan SM-hiihdotPerjantai 2.2. (TV2 kello 12.30)kello 10 sprintti (v), karsinta
kello 12.45 sprintti (v), erävaiheLauantai 3.2. (Yle Areena kello 10.40, TV2 kello 11.25 ja kello 13.10)kello 10.45 20 km (p), miehet
kello 13.15 20 km (p), naisetSunnuntai (TV2 kello 11.55)kello 10 parisprintti (p), karsinta
kello 12 parisprintti (p), finaali, naiset
kello 12.30 parisprintti (p), finaali, miehet
</article>
<article name="Lauri Markkanen kovassa iskussa ratkai­su­hetkillä, tähdis­tö­ottelu jäi nyt haaveeksi" href="https://yle.fi/a/74-20072607">
Lauri Markkasen Utah Jazz taipui Philadelphia 76ersille koripallon NBA:ssa. Philadelphia vei tasaisen kamppailun 127–124. Tappio oli Jazzille kolmas peräkkäinen.Utahin tehokkain pelaaja Markkanen heitti 28 pistettä ja hankki 10 levypalloa. Markkanen heitti peräti 14 pistettä ottelun viimeisellä neljänneksellä. Jazzin pelaajista Collin Sexton heitti 22 pistettä ja Jordan Clarkson upotti 16 pistettä.Kentän ylivoimainen ykkönen oli Philadelphian Tyrese Maxey, joka kuritti isäntiä heittämällä peräti 51 pistettä. Maxey pääsee ensimmäistä kertaa urallaan tähdistöotteluun. Vieraiden suurin tähti Joel Embiid ei pelannut ottelussa.Utah kamppailee länsilohkossa pääsystä pudotuspelikarsintoihin. Lännessä kymmenentenä oleva Jazz on voittanut 24 ottelua ja hävinnyt 26.Jazzin kausi jatkuu varhain maanantaina Suomen aikaa kotiottelulla Milwaukee Bucksia vastaan.Videokooste Lauri Markkasen illasta Philadelphiaa vastaan.  Markkanen jäi rannalle tähdistöottelustaPerjantaina varmistui, ettei Markkanen ole mukana NBA:n tähdistöottelussa. NBA kertoi tulevan tähdistöottelun loput pelaajat varhain perjantaina Suomen aikaa.Nyt kerrotut 14 pelaajaa valittiin NBA-joukkueiden päävalmentajien äänillä. Markkanen oli havitellut paikkaa länsilohkon joukkueessa.Länsilohkosta tulevat pelaamaan Kawhi Leonard, Anthony Davis, Devin Booker, Anthony Edwards, Stephen Curry, Paul George ja Karl-Anthony Towns.Itälohkoa puolestaan edustavat Jaylen Brown, Donovan Mitchell, Jalen Brunson, Bam Adebayo, Julius Randle, Tyrese Maxey ja Paolo Banchero.Tähdistöottelun avausviisikot ilmoitettiin jo viime viikolla. Avausviisikot valittiin fanien, NBA-pelaajien ja median muodostaman paneelin tulosten perusteella.Länsilohkon avausviisikossa ovat LeBron James, Kevin Durant, Nikola Jokic, Luka Doncic ja Shai Gilgeous-Alexander. Itälohkon avausviisikkoon taas valittiin Giannis Antetokounmpo, Joel Embiid, Jayson Tatum, Tyrese Haliburton ja Damian Lillard.Markkanen teki historiaa viime vuonna, kun hänestä tuli ensimmäinen pohjoismainen pelaaja NBA:ssa, joka valittiin mukaan tähdistöotteluun.Tämän vuoden ottelu pelataan 18. helmikuuta Indianapolisissa.Päivitetty kello 8.35: Utahin ja Philadelphian ottelu täydennetty uutiseen.
</article>
<article name="Kun työ on merki­tyk­sellistä, ei sitä halua lopettaa eläkeiässä – Helmi Hannunkari ei aio eläkkeelle" href="https://yle.fi/a/74-20072045">
Espoossa Laaksolahdessa fysioterapeuttina toimiva Helmi Hannunkari on ohittanut eläkeiän, mutta ei edes harkitse töiden lopettamista.Hänelle työ tuo merkitystä elämään.– Siinä on todella tuntee tekevänsä merkityksellistä työtä, kun pystyy auttamaan ihmisiä kivuissa ja säryissä ja ohjaamaan liikkumaan, Hannunkari sanoo.Hannunkari innostui fysioterapiasta jo lukion jälkeen. Välillä hän työskenteli Yhdysvalloissa, sitten suomalaisissa yrityksissä. Yrittäjä hän on ollut viimeiset 20 vuotta.Töitä voi muokata omien menojen mukaan. Työ on palkitsevaa ja asiakkaista on monista tullut ystäviä. Hannunkarin mukaan työskentely pitää hänet myös fyysisesti kunnossa. Kokemus on tuonut viisautta ja taitoa hänen työhönsä. Sen ansiosta hän näkee nopeasti, miten toimia potilaiden kanssa.Hannunkari ei ole asettanut päättymispäivää työurallensa, vaan sanoo jatkavansa sitä päivä kerrallaan.Töissä jatketaan aina vain pidempäänYhä useampi suomalainen jatkaa työuraansa eläkeiän ohi. Etenkin viimeisen kymmenen vuoden aikana yli 65-vuotiaiden työskentely on lisääntynyt huimasti.Syitä on monia. Yksi niistä on politiikka: työuria on pidennetty eläkeikää nostamalla.Eläkeuudistuksia on tehty tietoisesti, koska hallitus toisensa jälkeen on halunnut ihmisten jäävän eläkkeelle myöhemmin, jotta veronmaksajia ja eläkkeenmaksajia olisi enemmän.Toinen syy on ihmisten eliniän piteneminen viime vuosikymmeninä.– Lisää elinaikaa ei ole tullut sinne terminaalivaiheeseen elämän loppuun, vaan ihmisille on tullut toimintakykyisiä terveitä elinvuosia lisää, sanoo Eläketurvakeskuksen kehityspäällikkö, tilastoasiantuntija Jari Kannasto.Nyt eläkeikään tulevat ovat yhä paremmassa kunnossa. Siksi töitä jaksetaan ja halutaan tehdä. Kannasto sanoo, että erityisesti monet yrittäjät työskentelevät aivan siihen asti, kunnes ovat lähellä toimintakyvyttömyyttä. Mutta myös tuiki tavalliset työntekijät jatkavat uraansa entistä pidempään.– Tietysti tämä meidän väestörakenne on johtanut siihen, että meillä ikääntyneelle työvoimalle on yhä enemmän kysyntää, Kannasto sanoo.Niin, tämä väestörakenne.Suomessa syntyi ennakkotilaston mukaan 43 320 lasta viime vuonna. Viimeksi näin vähän lapsia syntyi 187 vuotta sitten, jolloin Suomen väkiluku oli noin 1,4 miljoonaa.Avaa kuvien katseluEläkeikä ei nykyään tarkoita kiikkustuolin hankkimista. Kuva: Kati M. RantalaUutta työvoimaa ei ole entiseen tapaan saatavilla, joten työnantajilla on tarve pitää työvoimasta kiinni. Siksi ikääntyneitä työntekijöitä arvostetaan yhä enemmän. Kannaston mukaan tämä käy ilmi tutkimuksista.Toki edelleen puolet kaikista eläkkeelle jääneistä ei ole tennyt enää töitä eikä halua tehdä.

Jopa puolet vanhuuseläkkeelle jääneistä haluaa tehdä töitäTilastot ja tutkimukset tosiaan kertovat, että työ kiinnostaa ikääntyviäkin. Puolet työstä vastikään vanhuuseläkkeelle siirtyneistä on kiinnostunut työskentelemään. Kolmasosa vuosina 2019–2021 palkkatyöstä vanhuuseläkkeelle siirtyneistä työskentelee tai on työskennellyt eläkkeellä. Näin kertoo Eläketurvakeskuksen kyselytutkimus.Useimmat töissä jatkavat pysyvät samalla työnantajalla samanlaisissa tehtävissä kuin ennen eläkeikää. Työskentely on yleensä epäsäännöllistä ja satunnaista.Tilastokeskuksen yliaktuaari Pertti Taskinen toteaa, että eläkeikäisten työllisyys on kasvanut viimeisen kymmenen vuoden aikana, erityisesti 65–69-vuotiaiden ryhmässä.– Vuonna 2013 työllisyysaste oli noin 12 prosenttia, kun se viime vuonna oli jo 19 prosentin tuntumassa. Tämä nousu on tapahtunut erityisesti koronapandemian jälkeisenä aikana, jolloin työllisyysaste kasvoi 16 prosentista yli 19 prosenttiin.Taskinenkin muistuttaa, että eläkeiän asteittainen nousu on vaikuttanut tähän.Myös 70–74-vuotiaiden ikäryhmässä työllisyysaste on noussut, mutta kasvu on ollut pienempää verrattuna nuorempiin ikäryhmiin.Eläketurvakeskuksen Jari Kannasto toteaa, että työntekijäammateissa tyypillisesti jäädään eläkkeelle, kun vanhuseläkkeen alaikäraja täyttyy, ja sitten tehdään töitä sen verran kuin on mahdollista. Asiantuntija-ammateissa taas tyypillisesti jatketaan työssä yli vanhuseläkkeen alaikärajan ilman eläkettä.– Ja yhä useampi suomalainen on nykyään asiantuntija-ammatissa.Naiset jatkavat pidempään kuin miehetSuomalaisten naisten työnteko 60 vuoden iän täyttämisen jälkeen on jonkin verran yleisempää kuin miesten. Tosin vertailussa suomalaiset jäävät esimerkiksi muista pohjoismaista jälkeen.

Eläketurvakeskuksen Jari Kannasto sanoo, että eläkeikään lähestyvien ihmisten työllisyysaste on korkea, mikä on ristiriidassa yleisen käsityksen kanssa, että yli viisikymppiset eivät työllisty yhtä hyvin.Ikäsyrjintää kokevatkin usein yli 50-vuotiaana työttömäksi jäävät. Heidän on vaikeampi löytää uutta työtä. Työssä olevien keskuudessa ikäsyrjintä ei välttämättä ole yhtä yleistä, muistuttaa puolestaan Mervi Ruokolainen.– Työssä jatkamista eläkkeellä voi vähentää myös kokemus siitä, ettei työmarkkinoilla ole tarjolla sopivia tehtäviä tai joustoja heidän tilanteeseensa.Työpaikan tasolla pitäisi Ruokolaisen mukaan pyrkiä työroolien ja työaikojen muokkaamiseen.Milloin jäädä eläkkeelle ja miten tasapainottaa harrastukset ja työ?Matti Lappalainen on 63-vuotias. Eläkeiän lähestyessä hän jo pohtii sitä, milloin olisi hyvä hetki jäädä eläkkeelle.Asia tuli erityisen ajankohtaiseksi, kun hänen työpaikkansa jokin aika sitten lakkautettiin. Hän joutui harkitsemaan vakavasti, mitä seuraavaksi. Hän teki 34 vuotta uraa samalla työnantajalla, koulutusalalla ja virassa. Siis asiantuntijana.Mutta nyt hän on juuri aloittamassa uudessa työpaikassa. Lappalainen sanoo, ettei tiedä, milloin hän haluaa jäädä eläkkeelle. Kuntoa ja energiaa riittää, ainakin toistaiseksi.– Jos jatkan töitä yli eläkeiän, pitää jäädä energiaa myös harrastuksille ja muulle elämälle.Lappalaisen vaimo on samassa iässä. Harkinta eläkkeellejäämisestä on yhteinen.– Työn mielekkyyden pohtiminen, se että ihmiset aidosti otetaan mukaan, on tärkeää.


</article>
<article name="Osa oppi­lai­toksista palaa tänään etäopetukseen – yhdeksi päiväksi: ”Toimimme opiskelijan parhaaksi”" href="https://yle.fi/a/74-20072450">
Osa pääkaupunkiseudun oppilaitoksista järjestää tänään perjantaina opetuksen etänä joukkoliikenteen lakon vuoksi.Osassa lukioista on kuitenkin meneillään koeviikko, jonka vuoksi opetus järjestetään pääosin lähiopetuksena.Helsingissä kaupungin ylläpitämät lukiot saavat itse päättää perjantain opetustavasta oppilaitoskohtaisesti. Opetus järjestetään etä- tai lähiopetuksena tai näiden yhdistelmänä.– Tämä on yksittäinen tilanne. Kun toimimme opiskelijan parhaaksi, silloin päätäntävalta on parasta antaa lukioille, sanoo lukiokoulutuksen päällikkö Tarja Aro-Kuuskoski Helsingin kaupungilta.Opiskelijat matkustavat Helsingin lukioihin myös toiselta puolelta kaupunkia tai pidempiä matkoja naapurikaupungeista ja -kunnista.Pari kaupungin lukiota tarjoaa pelkästään lähiopetusta, koska oppilaat tulevat lähialueelta.Kaikissa kaupungin 12 lukiossa ovet ovat kuitenkin auki ja lounasta on tarjolla.– Lähettäisin lakkoilijoille sellaisen pyynnön, että tällaista lakkoa ei järjestettäisi ylioppilaskirjoituspäivinä. Opiskelijat olisivat pulassa, ja he eivät ole aiheuttaneet tätä lakkoilun syytä millään tavalla, Aro-Kuuskoski vetoaa.Helsingissä on myös yksityisiä lukioita. Niissäkin toimitaan koulukohtaisesti.Lukioiden annettiin päättää Helsingissä perjantain opetusjärjestelyistä itseHelsingin kaupungin lukiokoulutuksen päällikkö Tarja Aro-Kuuskosken mukaan lukioille annettiin mahdollisuus päättää opetusjärjestelyistä itse, koska se on oppilaiden edun mukaista. Metropoliassa ja Haaga-Heliassa yksikkökohtaisia ratkaisujaMetropolia ammattikorkeakoulussa opetus toteutuu pääosin suunnitellun mukaisesti. Joillekin opiskelijoille on annettu kotitehtäviä etukäteen, eikä lähiopetusta ole perjantaina.– Opetusjärjestelyihin liittyvät käytännön ratkaisut tehdään tutkinto-ohjelmissa, ja sovituista ratkaisuista viestitään opiskelijoille, Metropolian viestintäpäällikkö Liisa Salo kertoo.Haaga-Helia ammattikorkeakoulussa opettajia ja opiskelijoita on ohjeistettu, että opetus järjestetään ja opetukseen osallistutaan normaalisti joukkoliikenteen lakosta huolimatta.– Kampuksella toteutettavan opetuksen voi siirtää verkkoon, jos se on mielekkäästi järjestettävissä. Opettajat sopivat suoraan opiskelijoiden kanssa, Haaga-Helian viestintäpäällikkö Ari Nevalainen sanoo.Vantaalla lukiot auki, joissakin etäopiskelumahdollisuusVantaalla odotetaan, että lukioiden ja Vantaan ammattiopisto Varian opiskelijat saapuvat oppilaitoksiin. Jos opiskelija ei pääse tulemaan paikalle joukkoliikenteen lakon vuoksi, opettaja voi mahdollisuuksien mukaan avata tunnillaan etäyhteyden.Rehtorit viestivät oppilaitoskohtaisesti perjantain käytännön järjestelyistä. Esimerkiksi Martinlaakson ja Helsinge gymnasiumin rehtorit ilmoittavat, ettei lukioilla ole etäopetusta.Vantaalla on viisi suomenkielistä ja yksi ruotsinkielinen lukio.Espoon lukioissa koeviikon vuoksi lähiopetusEspoon lukioissa on tällä viikolla arviointiviikko eli runsaasti kokeita ja muita arviointeja.Kokeissa on läsnäolovelvollisuus.– Opetus järjestetään normaalisti lähiopetuksena arviointiviikon vuoksi. Meillä ei ole etäopetusta, sanoo toisen asteen koulutuksen johtaja Tapio Erma Espoon kaupungilta.Espoossa on kymmenen suomenkielistä ja yksi ruotsinkielinen lukio.
</article>
<article name="Hallitus yrittää tukkia porsaanreiän: poliittinen lakko saisi kestää 24 tuntia" href="https://yle.fi/a/74-20072525">
Hallitus aikoo rajoittaa poliittiset työtaistelut vuorokauden mittaisiksi. Samalla laissa on tarkoitus määritellä sitä, miten pian työtaistelun saa toistaa.Kysymys on esimerkiksi siitä, voisiko ensin järjestää poliittisen lakon vaikkapa palkattoman sairauslomapäivän vastustamiseksi ja heti seuraavana päivänä työttömyysturvan heikentämistä vastaan. Työtaistelu kestäisi kaksi vuorokautta, mutta kohde vaihtuisi puolessa välissä.Lopullista vastausta ei vielä voi antaa, koska lain jatkovalmistelu on kesken. Jotain osviittaa asiasta antaa viime syksynä lausuntokierroksella ollut luonnos hallituksen esitykseksi.Ei peräkkäisiä lakkoja samaa asiaa vastaanEsitysluonnoksessa sanotaan, että poliittista työtaistelua samaan asiaan vaikuttamiseksi ei saisi toistaa. Tarkoituksena on estää se, että enimmäiskestoa voisi kiertää.Työtaistelun kielletystä toistamisesta voisi olla kyse erityisesti silloin, jos sama järjestö järjestää lyhyellä aikavälillä toistuvia poliittisia työnseisauksia.Sallittua uuden työtaistelun järjestäminen olisi, jos aikaa on kulunut enemmän tai työtaistelu liittyy ajallisesti jonkin uuden poliittisen päätöksen tekemiseen.Jokainen tapaus pitäisi kuitenkin aina harkita erikseen.Lisää: EK rajaisi lakot muutamaan tuntiin – näin kaukana työnantajat ja työntekijät ovatUusi lakko sallittu, jos hallitus vaihtuuPoliittisen työtaistelun saisi toistaa myös, jos se kohdistuu esimerkiksi eri hallitusohjelmiin. Uuden työtaistelun voisi järjestää, jos vaikkapa hallitus tai kunnanvaltuusto on vaihtunut.Arvioinnissa pitää luonnoksen mukaan huomioida myös poliittisen työtaistelun järjestäjän tosiasiallinen mahdollisuus vaikuttaa poliittisen päätöksentekoon.Esimerkiksi hallitusohjelman työelämähankkeisiin vaikuttamiseksi järjestettävä poliittinen työtaistelu ei vielä sinänsä poistaisi oikeutta järjestää myöhemmin hallituskaudella toista poliittista työtaistelua, jonka tavoite on vaikuttaa työntekijöiden oikeuksiin.Poliittisen työtaistelun voisi esimerkiksi toistaa, jos hallitusohjelman kirjauksen tavoite ja sen toteuttamistapa muuttuvat valmistelun aikana niin paljon, etteivät ne enää vastaa hallitusohjelman kirjauksen sisältöä.Esitysluonnos sai kritiikkiä epäselvyydestäSekä työnantaja- että työntekijäpuoli jättivät syksyllä eriävän mielipiteen työryhmän mietintöön, johon luonnos hallituksen esitykseksi sisältyy. Ne ottivat lyhyesti kantaa myös työtaistelun toistamista koskevaan kysymykseen.Työnantajapuoli korosti, että lailla pitää pystyä estämään poliittisten työtaisteluiden enimmäiskestoa koskevien rajoitusten kiertäminen. Sen mukaan työtaistelutoimia ei pitäisi voida pilkkoa näennäisesti eri asioita koskeviin poliittisiin työtaisteluihin tai eri ryhmien toimeenpanemiin samaa asiaa koskeviin työtaisteluihin.Työntekijäpuoli sanoi eriävässä mielipiteessään, että esitetty kielto toistaa poliittinen työtaistelu samaan asiaan vaikuttamiseksi on epäselvä, eikä täytä perusoikeuksien rajoitusedellytysten tarkkarajaisuuden ja täsmällisyyden vaatimuksia.Myös lausuntokierroksella esitysluonnokseen tuli työtaistelujen toistamista koskevia kommentteja. Ne on tarkoitus ottaa huomioon jatkovalmistelussa.
</article>
<article name="Näin lakot vaikuttavat tänään eri puolilla Suomea – katso lista kaikilta päiviltä" href="https://yle.fi/a/74-20071469">
Osa päiväkodeista, julkisesta liikenteestä, kuljetuksista, ruokakaupoista ja teollisuudesta pysähtyi, kun ammattiliittojen lakot alkoivat.Ensimmäiset lakot alkoivat keskiviikkona, mutta suurimmat vaikutukset nähdään eilen torstaina ja tänään perjantaina. Lakkojen kesto vaihtelee aloittain yhdestä päivästä kahteen. Lisäksi 6. helmikuuta on tiedossa ulosmarsseja.Lisää: Lakko pakotti turkulaisen Anu Kankareen töihin puolitoista tuntia etuajassa – Yle seuraa poikkeuksellista jättilakkoaPoliittisilla lakoilla ja ulosmarsseilla vastustetaan hallituksen työelämäuudistuksia ja sosiaaliturvaleikkauksia. Niiden piiriin kuuluvat useat keskusjärjestö SAK:n, STTK:n ja Akavan ammattiliitot.Lakon vaikutukset keskiviikkona, torstaina ja perjantainaKeskiviikkona lakko vaikutti etenkin varhaiskasvatukseen, päiväkoteihin, esiopetukseen, perhepäivätoimintaan ja puistotoimintaan. Vaikutukset jatkuvat torstaihin.Eilen torstaina lakko vaikutti lentoliikenteeseen, ruokakauppojen aukioloihin ja valikoimaan, hotelleihin ja ravintoloihin, postin jakeluun, pankkien ja vakuutusyhtiöiden konttoreihin, logistiikkaan ja kuljetuksiin sekä laajasti teollisuuteen. Torstaina alkaneet työtaistelutoimet kestävät perjantaihin asti.Tänään perjantaina lakko vaikuttaa torstain osalta mainittujen lisäksi julkiseen liikenteeseen, kun junat, raitiovaunut ja metrot pysähtyvät ja bussit kulkevat harvennetusti tai eivät lainkaan.Lakon vaikutukset ammattialoittainTiedot lakon vaikutuksista löydät alta laajemmin.Päivitämme tähän tuoreimmat tiedot lakon vaikutuksista eri puolilla Suomea.Bussit, junat, raitiovaunut ja metrotJulkinen liikenne pysähtyy tai harvenee lakon ajaksi monissa Suomen kaupungeissa.Pääkaupunkiseudulla paikallisjunat, metrot ja raitiovaunut eivät liikennöi perjantaina 2. helmikuuta lainkaan. Myös HSL:n bussiliikenteestä suuri osa jää ajamatta.Katso lista HSL:n ajettavista bussivuoroista.Tampereen seudulla lakot pysäyttävät käytännössä koko Nysse-liikenteen perjantaina. Ratikat ja bussit liikennöivät noin kello kahteen perjantaina aamuyöllä. Torstaina joukkoliikenne sujuu normaalisti.Turussa Fölin bussiliikenne jatkuu todennäköisesti kaikilla linjoilla, mutta harvennetusti. Heillä lakko kestää perjantain ajan.Kuopiossa suurin osa paikallisliikenteen bussivuoroista jää ajamatta perjantaina. Myös osa ELY-liikenteen vuoroista ja PALI-kyydeistä voi jäädä ajamatta.Jyväskylän alueella linja-autot eivät kulje perjantaina Jyväskylässä, Laukaassa ja Muuramessa. Koulumatkoja ei perjantaina ajeta, pois lukien taksikuljetusoppilaiden koulukuljetukset.Itä-Suomessa lakko koskee perjantaina Koiviston auto Kuopion, Pohjolan matkan, Savonlinjan, Savo-Karjalan linjan ja Soisalon liikenteen vuoroja. Osa näiden vuoroista jää ajamatta.Lappeenrannan ja Imatran paikallisliikenne ei todennäköisesti liikennöi perjantaina lainkaan. Sama koskee seutu- ja lähiliikennelinjoja. Lappeenrannan kaupunki ei voi taata lakisääteisten koulukuljetusten toteutumista.Satakunnassa osa paikallisliikenteestä ei liikennöi perjantaina ainakaan Raumalla ja Porissa. Lakon piirissä ovat Rauman Gyyt, Porin linjat ja Satakunnan liikenne.Rovaniemellä vaikutuksia on bussiliikenteeseen ja osa koulukuljetuksista jää perjantaina ajamatta.Lakko vaikuttaa myös Onnibussin liikennöintiin perjantaina. Ajettavat vuorot on syytä tarkistaa Onnibussin verkkosivuilta ennen matkan ostoa.Koko Suomen matkustajajunaliikenne seisahtuu perjantaina Pohjois-Suomen yöjunia lukuun ottamatta. Junaliikenteen lakko koskee työvuoroja, jotka alkavat 2.2. kello 00.01 ja 23.59 välillä.Radan kunnossapito- ja ratatyökalustoa liikkuu rataverkolla normaalisti.Kaikki ratapihatoiminnot keskeytyvät Haminan ja Kotkan ratapihoilla torstain ajaksi.AvaaLentoliikenneSuomen kaupallinen matkustaja- ja rahtilentoliikenne pysähtyy lähes kaikilla Suomen isoilla lentokentillä torstaina.Lentokenttiä hallinnoivan Finavian mukaan kapasiteettirajoituksia kaupalliselle matkustaja- ja rahtilentoliikenteelle aikavälille 1.–2. helmikuuta on tiedossa Helsinki-Vantaan, Ivalon, Jyväskylän, Kittilän, Kuopion, Kuusamon, Oulun, Rovaniemen, Tampere-Pirkkalan, Turun ja Vaasan lentokentille.Kaupallinen matkustaja- ja rahtilentoliikenne pysähtyy kokonaan aikavälillä 1.2. kello 0.00–2.2. kello 24.00 Joensuun, Kajaanin, Kemi-Tornion, Kokkola-Pietarsaaren, Porin ja Savonlinnan lentokentillä.Puolustusvoimien käytössä olevat Utin ja Hallin sotilaslentokentät sekä Maarianhaminan lentoasema eivät ole lakon piirissä. Myös jotkut Finavian ulkopuoliset kentät voivat olla käytössä.Lentoyhtiö Finnair joutuu perumaan noin 550 lentoa. Yhtiö on valmis siirtämään asiakkaidensa lennot lakkopäiviltä toiseen ajankohtaan lipputyypistä huolimatta. Muille tehdään lentojen uudelleenreititys.Finnair lentää torstain aikana noin kymmenen lentoa. Näistä on tiedotettu asiakkaille.Lentoasemien muista palveluista, kuten kaupoista ja ravintoloista, osa pyritään pitämään auki.Lakon vuoksi lentoasemilla voi olla ruuhkaa lakkoa ennen ja sen jälkeen.Lakoissa ovat mukana ainakin Finavian tai Airpron palveluksessa työskentelevät JHL:n jäsenet, PAMin lentoasemien kiinteistöhuollosta, siivouksesta ja vartioinnista vastaavat työntekijät sekä Finnairin lentäjiä edustava Liikennelentäjäliitto.Monet ulkomaalaiset ovat jo peruneet Lapin-matkansa lakkojen vuoksi.AvaaRuokakaupat, ravintolat ja muut palvelutKaupan ala järjestää vuorokauden mittaisen lakon torstaina 1. helmikuuta. Mukana ovat suurimmat ketjut, eli S- ja K-ryhmät ja Lidl sekä Tokmanni.Lakko voi näkyä ruokakauppojen valikoimassa sekä kauppojen aukioloajoissa. Useat ympärivuorokautiset kaupat sulkeutuvat yöksi. Monet keskikokoiset kaupat sulkeutuvat etuajassa. Osa maan isoista Prismoista on torstaina suljettuna.Alko on auki normaalisti. Verkkotilauksissa voi ilmetä viiveitä.Myös osuuskauppojen pankki- ja parturi-kampaamoiden palvelut saattavat olla kiinni.Myös hotellien, ravintoloiden, liikenneasemien sekä kiinteistö- ja siivouspalvelualan yritysten työntekijöitä on lakossa ympäri Suomea.Hotellit ja ravintolat pyritään pitämään auki esimiesvoimin tai liittoon kuulumattomien työntekijöiden avulla.Jätteenlajittelussa voi 1. ja 2. helmikuuta olla viiveitä. Ainakin Rinki-ekopisteissä tähän varaudutaan.Lakko vaikuttaa torstaina myös pankkien ja vakuutusyhtiöiden palveluihin. Useat konttorit ovat kiinni ja puhelinpalvelut ovat ruuhkaisia. Pankkiautomaatit toimivat näillä näkymin normaalisti.Suomen elintarviketyöläisten liitto (SEL) lakkoilee myös: mukana on lähes 4 500 elintarvikealan työntekijää 21 työpaikalla 1.–2. helmikuuta. Lakko pysäyttää muun muassa Saarioisten tehtaiden tuotannon ja logistiikan kahdeksi päiväksi.AvaaPäiväkodit, koulut ja kirjastotPääkaupunkiseudulla suurin osa päiväkodeista, perhepäivähoidoista ja ryhmäperhepäiväkodeista on suljettuna keskiviikkona ja torstaina. Lakko koskee kaikkia yksityisiä ja julkisia yksiköitä Helsingissä, Espoossa, Vantaalla ja Kauniaisissa. Myös puistotoiminta pysähtyy.Lakko koskee työvuoroja, jotka alkoivat tämän keskiviikon 31.1. kello 6 ja huomisen torstain 1.2. kello 21 välisenä aikana. Lakossa ovat mukana lastenhoitajat, osa varhaiskasvatuksen opettajista ja perhepäivähoitajat.Lopullinen henkilöstötilanne ja torstaina avoinna olevat päiväkodit selviävät vasta huomenna aamulla.Lakon aikaan päiväkoteja on auki Helsingissä 59, Vantaalla 20–30, Espoossa noin 40 ja Kauniaisissa kaksi.Katso täältä lista auki olevista päiväkodeista pääkaupunkiseudullaLakko voi torstaina vaikuttaa myös joidenkin nuorisotilojen, kirjastojen ja liikuntapaikkojen aukioloaikoihin. Näin on esimerkiksi Jyväskylässä.Lakoissa ovat mukana sosiaali-, terveys- ja kasvatusalan ammattijärjestö Tehy, lähi- ja perushoitajaliitto SuPer, julkisten ja hyvinvointialojen liitto JHL ja sosiaalialan korkeakoulutettujan ammattijärjestö Talentia.Tehy ja SuPer rajaavat lakon ulkopuolelle vain viranhaltijat. JHL:n mukaan lakko ei koske heidän osaltaan kotona tehtävää perhepäivähoitoa, ryhmäperhepäivähoitoa, ryhmäperhepäiväkoteja ja yksityistä perhepäivähoitoa.Myös Opetusalan ammattiliitto OAJ ja ammattiliitto Jyty ilmoittivat päivän mittaisesta lakosta pääkaupunkiseudun varhaiskasvatuksessa 31. tammikuuta. Jytyn lakko koskee myös perhepäivähoitoa ja puistotoimintaa.Korkeakoulutettujen keskusjärjestö Akava ilmoitti, että se järjestää ulosmarssin pääkaupunkiseudulla, Turussa ja Tampereella 6. helmikuuta kello 14–16. Marssiin osallistuvat lukuisat sote-työntekijät, insinöörit ja lääkärit.Ulosmarssit eivät koske virkasuhteisia työntekijöitä, kuten opettajia ja poliiseja. Näin ollen Akavan suurin jäsenliitto OAJ ei osallistu ulosmarssiin.AvaaPostiPostin työntekijät eivät tee työvuoroja aikavälillä 1. helmikuuta kello 0.00–2. helmikuuta kello 18. Tämä koskee noin 10 000 työntekijää.Lakon aikana kirjeposti, pakettilajittelu ja logistiikka seisoo. Tämä aiheuttaa muutamien päivien viiveitä lähetysten kulkuun. Posti neuvoo seuraamaan pakettien kulkua OmaPostissa.Postin yritysasiakkaat voivat lähettää lähetyksiä Postille normaalisti.Posti- ja logistiikka-alan unioni PAU kertoi, että lakon ulkopuolelle on rajattu terveyteen ja turvallisuuteen liittyvät työt.AvaaKuljetukset, logistiikka ja huoltoAuto- ja kuljetusalan työntekijäliitto AKT:n lakko kestää torstain ja perjantain, tosin linja-autoalan ja matkahuoltoalan osalta vain perjantain.Lakossa ovat mukana liki kaikki toimialat eli kuorma-autoala, linja-autoala, matkahuoltoala, kaupan automiehet, säiliöauto- ja öljytuoteala, matkatoimistoala, terminaalitoiminta, huolinta-ala, huoltokorjaamot, AKT:n Viking Linen työntekijät ja ahtausliikkeiden toimihenkilöt sekä ahtausala.Myös toimihenkilöliitto Erto ilmoitti lakosta autoliikenne-, huolinta- ja sosiaalialalle 1.–2. helmikuuta.AvaaRakennustyömaat, sähköt, satamat ja muu teollisuusMoni Suomen isoista teollisuusyrityksistä pysäyttää toimintansa osittain tai kokonaan torstaina ja perjantaina. Myös rakennustyömaat hiljenevät etenkin pääkaupunkiseudulla.Rakennusliiton työntekijöiden osalta hätätyö, LVI-huolto ja tienhoito jatkuvat, mutta muutoin lakon piirissä ovat kaikkien sopimusalojen työt Helsingissä, Espoossa ja Vantaalla.Rakennustyömaiden sähkötyöt sekä matkapuhelin- ja tietoliikenneverkkotyöt pysähtyvät JHL:n ja Sähköliiton työtaistelun vuoksi. Mukana on lukuisia yhtiöitä, jotka vastaavat sähköverkkojen rakentamisesta ja kunnossapidosta. Sähkön ja lämmön tuotanto ja jakelu sekä raideliikenteessä tehtävät työt ovat lakon ulkopuolella.Ammattiliitto Pron lakko laajenee koskemaan Digitaa, ICT-alaa, rahoitusalaa, vakuutusalaa sekä tiettyjä kiinteistöalan työpaikkoja. Näissä työnseisaus on 1. helmikuuta.Suomen suurin yleissatama, Haminan-Kotkan satama, on pysähdyksissä torstain ja perjantain. Tämä aiheuttaa todennäköisesti useiden vuorokausien purkutarpeen suman.Useat Stora Enson, UPM:n ja Huhtamäen tehtaat pysähtyvät tai vähentävät toimintaansa paperiliiton lakon ajaksi. Lakot alkavat torstain 1. helmikuuta aamuvuoroista ja päättyvät 3. helmikuuta aamuvuoroihin. Vaikutuksia on ainakin Imatralla, Oulussa, Varkaudessa, Kymissä, Pietarsaaressa ja Raumalla.Myös ruudin valmistus voi pysähtyä. Lakon piirissä on 1. ja 2. helmikuuta myös neljä ammusvalmistaja Nammon tehdasta.Kemianteollisuudessa lakko vaikuttaa ainakin Porvoon Kilpilahden ja Kokkolan teollisuusalueisiin.Lakko vaikuttaa useisiin kaivoksiin ja jalostamoihin esimerkiksi Kittilässä, Sodankylässä, Naantalissa, Kemissä, Torniossa, Raahessa, Sotkamossa ja Siilinjärvellä. Ainakin Nesteen Porvoon jalostamo jatkaa toimintaansa työtaistelusta huolimatta, vaikka on lakon piirissä.AvaaTyötaistelujen ulkopuolelle kaikilla ammattialoilla jäävät ne tehtävät, joiden tekemättä jättäminen aiheuttaisi vaaraa ihmisten hengelle, terveydelle tai omaisuudelle.Katso alla olevasta videosta kootusti, miten lakko vaikuttaa arkeesi.Toimittaja Minna Matintupa selventää, mitä vaikutuksia tulevilla lakoilla on sinun arkeesi. Kuvaus ja editointi: Isto Janhunen / Yle
</article>
<article name="Brittilehti: YK:n rahaston työntekijät ovat ottaneet lahjuksia Irakissa – Suomi on yksi rahaston maksajista" href="https://yle.fi/a/74-20072127">
YK:n työntekijöitä Irakissa epäillään lahjuksien ottamisesta. Asiasta kertoo brittilehti The Guardian oman selvityksensä perusteella.Epäselvyydet koskevat YK:n kehitysrahaston UNDP:n Irakin vakauttamisrahastoa, johon Suomikin osallistuu. Vakauttamisrahastoon on maksettu yhteensä noin 1,4 miljardia euroa vuodesta 2015 lähtien. Suomen osuus tästä on 12,5 miljoonaa euroa.Irakin vakauttamisrahasto perustettiin tukemaan terroristijärjestö Isisiltä vapautettujen alueiden jälleenrakennusta ja vakauttamista. Tavoitteena oli mahdollistaa paikallisväestön paluu koteihinsa.”Tässä maassa ei saa mitään, ellei maksa”The Guardianin mukaan UNDP:n Irakin-henkilöstö on vaatinut urakoitsijoilta lahjuksia vastineeksi avusta tarjouskilpailussa. Lahjusten suuruus on ollut jopa 15 prosenttia urakan arvosta.Lahjotut työntekijät ovat auttaneet urakoitsijoita luovimaan YK:n monimutkaisessa tarjousjärjestelmässä, jotta nämä voittaisivat tavoittelemansa urakan.– Kukaan ei voi saada sopimusta maksamatta. Tässä maassa ei saa mitään ellei maksa, ei hallitukselta eikä UNDP:ltä, nimettömänä esiintyvä urakoitsija sanoo The Guardianille.The Guardian on haastatellut noin 30:tä nykyistä ja entistä UNDP:n Irakin-työntekijää, irakilaista urakoitsijaa sekä länsimaista että irakilaista virkamiestä. Heidän mukaansa YK on osa paikallista lahjuskulttuuria.Lehti ei esitä jutussaan arviota siitä, kuinka suuri osuus rahastolle maksetuista avustuksista olisi voinut kulua lahjuksiin. Jutussa ei ole arvioita myöskään siitä, kuinka suuressa osassa vakauttamisrahaston hankkeista epäselvyyksiä olisi ilmennyt.YK:n kehitysrahasto kertoo toteuttaneensa Irakin vakauttamisrahastosta kaikkiaan 3 600 projektia. Rahaston tuella on jälleenrakennettu kouluja, sairaaloita, vesi- ja sähköverkkoja, asuintaloja ja teitä.Alla olevalla videolla kerrotaan Mosulin vedenpuhdistamon korjaamisesta vuonna 2017. Korjaukset maksettiin Irakin vakauttamisrahastosta.Mosulin vedenpuhdistuslaitos korjattiin YK:n kehitysohjelman rahoilla vuonna 2017.Suomi ollut lopettamassa rahoitustaSuomi on osallistunut Irakin vakauttamisrahastoon vuodesta 2016. Viimeisin maksatus rahastoon tehtiin vuonna 2021. Suomi on ollut lopettamassa Irakin vakauttamisrahaston rahoitusta jo ennen tietoa lahjusepäilyistä.Ulkoministeriön Lähi-idän yksikön päällikön Riikka Eelan mukaan uusia maksatuksia ei ole ollut, eikä ole suunnitteilla. UNDP on The Guardianin paljastuksen jälkeen ottanut yhteyttä rahoittajayhteisöön, myös Suomeen.– Kaikki väärinkäyttösyytökset ovat hirveän valitettavia, Eela toteaa Ylelle puhelimitse.Hän on kuitenkin tyytyväinen siihen, että UNDP on ollut aktiivisesti yhteydessä rahoittajiin ja kertonut selvittävänsä epäilyt. Selvitys on vasta alussa, joten Suomen rahoituksen päätymisestä mahdollisesti vääriin käsiin ei ole tietoa.Eela toteaa, että Suomi on maksanut rahastoon könttäsumman, eikä ole korvamerkinnyt Irakin vakauttamisrahaston kautta antamaansa tukea millekään tietylle hankkeelle.– Rahaston hankkeita on valtavan paljon, ja ne ovat aika pieniä, Eela huomauttaa.– The Guardianin jutun väitteet pitää selvittää yksi kerrallaan, ja ne olivat rakenteellisia asioita. Ne tuskin selviävät kovin nopeasti.Eela huomauttaa, että kansainvälinen yhteisö toimii Irakissa juuri sen vuoksi, että valtio on hauras. Valtion toiminnot romahtivat suuressa osassa maata islamistisen terroristijärjestö Isisin hyökkäyksen ja valtakauden aikana 2014–2017.Eela korostaa, että Suomelle on turvallisempaa toimia tällaisessa ympäristössä isojen kansainvälisten järjestöjen, kuten YK:n kautta. YK:lla on kyky hallita riskejä ja arvioida niitä.– Heillä on hyvä rutiini tutkia niitä. He osaavat sen kyllä.Irakin vakauttamisrahastoon on kohdistunut vuosina 2015–2023 kaikkiaan 130 epäilyä korruptiosta tai muista epäselvyyksistä. Noin 50:ssä tapauksessa ilmoitukset on todettu aiheellisiksi.UNDP: Väitteet tutkitaanYK:n kehitysohjelma UNDP on julkisessa lausunnossaan sanonut ottavansa väitteet vakavasti ja tutkivansa ne kiireellisesti.UNDP:n mukaan kaikki väitteet lahjuksista, korruptiosta tai petoksista arvioidaan ja UNDP:n riippumaton tarkastus- ja tutkintavirasto tutkii ne tarvittaessa. Se vakuuttaa nollatoleranssia korruptioon.UNDP sanoo, että Irakin vakauttamisrahaston toimintaa on valvottu tavanomaista tarkemmin, koska se on monimutkainen ja kattava.UNDP on raportoinut parantaneensa Irakin vakauttamisrahaston kautta lähes yhdeksän miljoonan irakilaisen elämää.
</article>
<article name="Selvitimme: nämä neljä asiaa ratkaisevat, kuinka paljon kaupungit sakottavat" href="https://yle.fi/a/74-20071340">
Parkkisakkoja lätkäistiin autoihin viime vuonna ylivoimaisesti eniten Tampereella ja Helsingissä.Vaikka laki on kaikille sama, sakkomäärät kaupunkien välillä eroavat toisistaan suuresti.Tässä jutussa avaamme, mitkä neljä seikkaa selittävät valtavia eroja kymmenen suurimman kaupungin välillä.

Tilastossa oleva suhdeluku kertoo, kuinka monta parkkisakkoa kaupungissa on kirjattu rekisterissä oleviin ja liikennekäyttöisiin henkilöautoihin verrattuna.1. Tiheän kaupunkialueen suuruusKovin sakottaja oli Helsingin kaupunki. Se kirjasi kymmenestä suurimmasta kaupungista eniten pysäköintisakkoja niin kappalemäärässä, tuloeuroina kuin henkilöautojen määrään suhteutettuna.Viime vuonna Helsingin kaupunki määräsi yli 24 000 pysäköintivirhemaksua enemmän kuin vuonna 2022, yhteensä siis 159 414 kappaletta.Helsingin pysäköintivirhemaksuista saamat tulot olivat viime vuonna hiukan alle 11 miljoonaa euroa.Helsingin kunnallinen pysäköinninvalvoja Kaija Kossila sanoo, että harppaus ylöspäin selittyy liikenteen reippaalla vilkastumisella koronavuosien jäljiltä.Ero parkkisakkojen määrässä on suuri pääkaupungin naapuripitäjiin verrattuna. Se selittyy erityisesti erilaisella kaupunkirakenteella.Suuriin eroihin kaupunkien välillä vaikuttaa pääosin se, kuinka paljon paikkakunnalla on tiheästi rakennettua kaupunkialuetta sekä se, kuinka paljon liikennettä ja pysäköintiä tällaisella alueella on.– Kantakaupunki on tiheästi liikennöity ja parkkitilasta on pulaa, jolloin tehdään helpommin vääriä ratkaisuja ja virheitä voi tulla enemmän, Kossila sanoo.Tiheään rakennetulla ruutukaava-alueella myös valvonta on tehokkaampaa, kun sitä voidaan tehdä jalan.Esimerkiksi Tampereella 17 pysäköinnintarkastajalla on käytössään vain kaksi autoa. Espoossa etäisyydet ovat suuremmat ja auton käyttö korostuu.Avaa kuvien katseluKeväällä 2022 Helsingin kaupungin pysäköinnintarkastajia siirtyi pandemian vaikutuksesta väliaikaisesti muihin tehtäviin. Tämä vähensi valvontaresursseja, Kaija Kossila selittää. Se korostaa eroa edellisten vuosien välillä parkkisakkojen määrässä. Kuva: Antti Kolppo / Yle2. Pysäköinnintarkastajien määräPysäköintivirheitä tulee aina enemmän kuin niistä määrättäviä seuraamuksia. Seuraamusten määrä on taas riippuvainen pysäköinnintarkastajien määrästä.Espoossa pysäköintivirhemaksujen määrä on neljän edellisen vuoden aikana vähentynyt.Espoon pysäköinninvalvonnasta vastaavan juristin Petteri Aumalan mukaan laskusuunta johtuu siitä, että kenttätyötä tekevistä pysäköinnintarkastajista on ollut vajausta, erityisesti viime vuonna.– On ollut aika paljon sairastapauksia ja osa nuoremmista tarkastajista on lähtenyt koulunpenkille ja osa lopettanut muuten.Aumala laskee, että mikäli virkapaikat olisivat täynnä, normaalissa tilanteessa kaupunki kirjaisi vuositasolla noin 50 000 seuraamusta pysäköintivirheestä. Viime vuonna lukema oli 41 000.Avaa kuvien katseluOulussa valvonnasta vastasi viime vuonna 6–7 pysäköinnintarkastajaa, Tampereella vuoden lopussa tarkastajia oli 17. Kuvassa Helsingin kaupungin vastaava pysäköinnintarkastaja Väinö Palva. Kuva: Antti Kolppo / Yle3. Valvonnan ohjaaminenToiseksi kovin sakottaja viime vuonna oli Tampere, jossa sakkomäärä kasvoi edellisvuodesta parilla tuhannella. Tampereelle väärinpysäköinti tuotti 4,26 miljoonaa euroa.Vuonna 2022 ahkerimman sakottajan titteli oli Aamulehden mukaan Tampereella. Tuolloin sakkomäärät selittyivät erityisesti valvonnan tehokkaalla organisoinnilla.Myös kaupungin pormestari Kalervo Kummola kommentoi syksyllä Aamulehdelle pysäköinninvalvonnan tarkkaa linjaa, sillä rapsuilta eivät säästyneet poliisin virka-auto tai Espanjan suurlähettiläskään.Tampereella tarkastajia ohjataan sinne missä tapahtuu, sanoo Tampereen kaupungin vastaavan pysäköinnintarkastajan sijainen Perttu Manka.– Pyrimme ohjaamaan resursseja sellaisille alueille sellaisina kellonaikoina, missä liikennettä on eniten ja sitä myöten myös väärinpysäköintejä ja niistä aiheutuvia ongelmia.Pysäköintivirheiden todennäköisyys kasvaa talvisin kaupunkialueilla, joissa talvikunnossapito rajoittaa pysäköintiä. Tampereen keskustassa isolla osalla kaduista on talvisin käytössä pysäköintikiellot tiettyihin vuorokauden aikoihin.Sellaisille alueille myös valvontaa voidaan ohjata.– Joudumme jonkin verran talvisin kohdistamaan valvontaa talvikunnossapidon kieltoalueille koska näistä tulee meille useita valvontapyyntöjä, sanoo pysäköinnintarkastaja Leevi Löytönen Tampereen kaupungilta.4. Lain tulkintaLain mukaan pysäköintivirheen ollessa vähäinen, siitä voidaan määrätä huomautus parkkisakon sijaan.Espoon Petteri Aumalan mukaan kaupunkien väliset erot lain tulkinnassa näkyvät siinä, kuinka huomautusta seuraamuksena käytetään.Espoossa huomautusten määrä viime vuonna yli kaksinkertaistui.Niitä kirjattiin yhteensä 5 610, kun vuotta aiemmin lukema oli 2 074. Aumala sanoo, että muutos ylöspäin on tarkoituksellinen.– Huomautusten osuutta seuraamuksena on kasvatettu. Meillä on myös opastus- ja neuvontatehtävä. Huomautuksella pystytään ohjaamaan käyttäytymistä, esimerkiksi silloin, jos on tapahtunut jotain liikennejärjestelymuutoksia.Tulevaisuudessa Espoossa pyritään Aumalan mukaan siihen, että noin joka viides toimenpide kentällä olisi huomautus.

Viime vuonna Tampereella kirjattiin 1 837 huomautusta, siis huomattavasti vähemmän kuin Espoossa. Espooseen verrattuna Tampere määräsi sen sijaan lähes kaksin verroin parkkisakkoja, vaikka autoja kaupungissa on vähemmän.Perttu Manka sanoo, että suurin osa huomautuksista jää Tampereella kirjaamatta tilastoihin.– Suurin osa on suullisia huomautuksia, joista ei jää merkintää tilastoihin. Olettaisin, että näin voisi olla monella muullakin paikkakunnalla.Espoossa myös suulliset huomautukset pyritään kirjaamaan, mikä voi osaltaan selittää suurta eroa kahden paikkakunnan välillä.Oulussa sen sijaan huomautuksia jaettiin lähes yhtä paljon kuin Tampereella. Oulun kaupungin pysäköinninvalvoja Jukka Lampen pohtii eroja kaupunkien välillä ja päätyy edellä listattuihin syihin.– Sekin voi vaikuttaa, jos linja on tiukka. Tämähän on nyt vain arvailua, mutta suureltahan tuo Tampereen määrä vaikuttaa.Tampereen Perttu Manka lisää, että eroavaisuuksia laintulkinnassa voi olla paikkakunnittain myös siinä, millaista virhesyytä seuraamuksen määrittämisessä milloinkin käytetään.– Totta kai on paikallisia tulkintaeroja liikennesäännöistä lähtien, että miten mitäkin pykälää jossakin käytetään. Myös valvonnassa käytettävät virhesyyt voivat poiketa eri paikkakunnilla, mutta pääosin ne ovat kaikille samat.
</article>
<article name="Kommentti: Kimi Räikkösen jälkeinen kuiva putki vihdoin katki? Unelma­liitosta jättipotti tylsäksi haukutulle F1-sarjalle" href="https://yle.fi/a/74-20072549">
Formula 1 -maailma hätkähti oikein kunnolla perjantaina. ”Lewis Hamilton on siirtymässä Ferrarille”, raportoi muun muassa erittäin luotettu ja perinteikäs moottoriurheilumedia Autosport.Sitä ennen italialainen Corriere della Sera oli aamulla spekuloinut siirrolla ja saanut F1-fanit hämmästelemään. Voiko tämä olla totta? Voiko tähän uskoa, vaikka Autosport erittäin harvoin tekee huteja?Autosportin ja Sky Sportsin perään moni muu alkoi myös uutisoida samaa asiaa. Britannin yleisradioyhtiö BBC kertoi myös Mercedeksen reaktiosta. Kokoon oli kutsuttu koko tiimi palaveriin torstai-iltapäiväksi.Italialaisen Gazzetta dello Sportin mukaan ratkaisu oli niin pikainen, että Mercedes-pomo Toto Wolff johti puhetta ja kertoi Hamiltonin yllätysratkaisusta etäyhteydellä ulkomailta. Sky Sports näytti, kuinka Mercedeksen väki tuli paikalle ja sitten poistui nopeasti tehtaalta palaverin jälkeen. Tilanne alleviivasi koko asian yllätyksellisyyttä.Lewis Hamiltonin siirtymisestä Ferrarille on puhuttu jo monena vuotena aikaisemminkin. Ei ole oikeastaan ollut silly seasonia, F1-kuljettajien siirtoaikaa, jolloin tätä liittoa ei olisi nostettu esiin.Nyt kuitenkin tärähti voimalla ja oikein kunnolla. Tavalla, jota ei koskaan aiemmin Hamiltonin Ferrari-huhuissa nähty. Normaalisti silly season ei ole käynnissä ainakaan helmikuun alussa, vaan kesähelteillä ja alkusyksystä.Šokkisiirto sai sinettinsä torstaina noin kello 21 Suomen aikaa. Ensin Mercedes kertoi, että Hamilton on hyödyntänyt sopimuksessaan ollutta purkupykälää ja siirtyy toisaalle kauden 2024 jälkeen.Ferrari tiedotti perään, että Hamilton siirtyy kaudeksi 2025 Ferrarille monivuotisella sopimuksella.Lue lisää: F1-jättipaukulle vahvistus! Näin Lewis Hamilton selittää lähtöään FerrarilleAvaa kuvien katseluLewis Hamilton jättää Mercedeksen historiallisena menestyneenä F1-kuskina. Kuva: NurPhoto / Getty ImagesKaikkein aikojen menestyneimmän F1-kuljettajan siirtyminen kaikkein perinteikkäämpään formulatalliin on järisyttävä uutinen.Hamiltonin ja Ferrarin sopimus on unelmaliitto, jota F1-sarjan omistaja Liberty Media ei varmasti edes villeimmissä unelmissaan uskonut. Hamiltonin ja Ferrarin toiminta avaa valtavia kaupallisia mahdollisuuksia. Ei vain Hamiltonille ja Ferrarille, mutta myös koko sarjalle.F1-sarja oli jo ehtinyt kitua kiinnostavuusongelman kanssa, kun Red Bullista ja Max Verstappenista tuli jopa historiallisen ylivoimaisia. Suurin osa kilpailuista on ollut viime vuosina todella ennalta-arvattavia.Vaikka F1-sarja on kasvanut kasvamistaan, Red Bullin ja Max Verstappenin ylivoimasta olisi tullut varmasti tulevina vuosina iso uhka kuninkuusluokan kiinnostavuudelle globaalisti.Nyt Hamiltonin sopimus Ferrarin kanssa luo ihan uutta kiinnostavuutta sarjaan.Netflixin F1-dokumenttisarjan Drive to Surviven tekijät varmasti hierovat käsiään. Miten Hamilton ajaa tällä kaudella kaikki 24 kilpailua Mercedeksellä, kun hän siirtyy kuitenkin seuraavaksi vuodeksi kilpailijan riveihin? Mitä tapahtuu kulisseissa? Puheenaiheita varmasti riittää.Kimi Räikkösen haamu poistuu?Ferrarin takamatka Red Bulliin on toki vielä melkoinen, mutta nyt on monen mielestä käsillä kaikkien aikojen kovimman kuljettajan viimeinen tanssi. Hamiltonin himoa ei pidä aliarvioida. Brittimestarin kohdalla 40 vuotta ei ole ikä, joka estäisi voittamista.Asetelmat ovat mielenkiintoiset. Vuonna 2025 valmistaudutaan sääntömuutoksiin ja uusiin autoihin. Vuonna 2026 historiallinen kahdeksas kuljettajien mestaruus. Viimeinen niitti ohi Michael Schumacherin kaikkien aikojen ykkösenä. Tällainen elokuvamainen tarina on varmasti monen mielessä.Toisella puolella kolikkoa on sitten Sebastian Vettelin tarina. Saksalainen saapui Ferrarille neljän mestaruuden ja yhden heikomman kauden jälkeen Red Bullilta 2010-luvun puolivälissä. Ferrari ei kuitenkaan siivittänyt Vetteliä enää mestariksi, kun Hamilton ja Mercedes olivat vahvempia.Maranellossa odotukset ovat myös varmasti korkealla. On suorastaan käsittämätön ja monelle Ferrari-fanille, tifosolle, kiusallinen fakta, että Kimi Räikkönen on yhä Ferrarin viimeisen kuljettajien maailmanmestari vuodelta 2007. Sen jälkeen tuli vielä yksi tiimien mestaruus, mutta muuten mahtitallissa on vietetty todella kuivaa putkea.Avaa kuvien katseluJoko joku muukin Ferrari-kuski pääsee vihdoin Kimi Räikkösen jalanjäljissä juhlimaan F1-mestaruutta? Kuva: Getty ImagesNyt jos koskaan Ferrarin kuljettajan pitäisi nousta kuljettajien maailmanmestariksi. Pitkään aikaan ei ole nähty formula ykkösissä kovempaa kuljettajakaksikkoa kuin Lewis Hamilton ja Charles Leclerc. Jälkimmäinen ei varmasti tule myöskään helpolla luovuttamaan valtikkaansa Hamiltonille.Ferrarin oma poika, akatemiasta kasvatettu Leclerc himoinnee varmasti Hamiltonin päänahkaa ja sitä, että hän toisi pitkään odotetun mestaruuden Maranelloon. Ferrarin toimintaan olennaisesti kuuluvaa sisäpolitiikkaa nähdään varmasti.Italialaismedia pääsee takomaan herkullisia otsikoita. Kehutun ranskalaispomon ja Lewis Hamiltonin siirron takapiruna pidetyn Frederic Vasseurin taidot päästään mittaamaan kunnolla.Kaiken kaikkiaan Lewis Hamiltonin šokkipäätös tuo autourheilun kuninkuusluokkaan sähinää, jota se on kaikkien tylsien kisojen jälkeen tarvinnut.Tätä F1-herkkua tuskin malttaa odottaa. Melkoinen täyskäännös viime vuosien tunnelmiin.
</article>
<article name="F1-jättipaukulle vahvistus! Näin Lewis Hamilton selittää lähtöään Ferrarille" href="https://yle.fi/a/74-20072598">
Mercedeksen F1-talli vahvisti tiedotteessaan, että seitsemänkertainen mestari Lewis Hamilton siirtyy muualle tallista tämän kauden jälkeen. Tiedotteen mukaan Hamilton on hyödyntänyt sopimuksessaan ollutta purkupykälää. Vielä viime elokuussa Hamilton oli tehnyt Mercedeksen kanssa sopimuksen tästä ja ensi kaudesta.Ferrari tiedotti perään, että Hamilton siirtyy kaudeksi 2025 Ferrarille monivuotisella sopimuksella.– Minulla on ollut 11 uskomatonta vuotta tiimissä. Olen ylpeä siitä, mitä saavutimme yhdessä. Mercedes on ollut osa elämääni 13-vuotiaasta asti. Olen kasvanut Mercedeksen mukana. Tämä oli yksi vaikeimmista päätöksistäni elämässäni. Nyt on kuitenkin oikea aika ottaa tämä askel. Olen innoissani uudesta haasteesta, Hamilton sanoi tiedotteessa ja kiitteli tallipäällikkö Toto Wolffia.Hamilton vakuuttaa antavansa vielä alkavalla kaudella kaikkensa Mercedeksellä.– Suhteemme Lewisin kanssa on ollut historian menestyksekkäin, kun katsotaan tiimiä ja kuljettajaa. Lewis tulee olemaan tärkeä osa Mercedeksen moottoriurheiluhistoriaa. Tiesimme, että yhteistyömme tulee luonnolliseen loppuun jossain vaiheessa. Nyt se päivä on tullut. Hyväksymme Lewisin päätöksen hakea uusia haasteita, Wolff sanoi.Avaa kuvien katseluTästä se kaikki lähti. Lewis Hamilton ja Toto Wolff juhlivat ensimmäistä F1-mestaruuttaan vuonna 2014. Kuva: Getty ImagesHamilton siirtyi Mercedekselle vuodeksi 2013 McLarenilta. Hän voitti Mercedeksellä kuusi kuljettajien mestaruutta. Vuonna 2016 tuli tappio Nico Rosbergille, mutta muuten britti dominoi Mercedeksen kanssa F1-sarjaa.Jo McLarenilla Hamilton ajoi Mercedeksen moottoreilla F1-uransa alusta asti eli nyt Hamiltonilla katkeaa pitkä 17 vuoden ajanjakso saksalaisen autonvalmistajan kanssa. Jo sitä ennenkin Hamilton teki yhteistyötä Mercedeksen kanssa.Viime vuodet ovat olleet hankalia Hamiltonille ja Mercedekselle. Viimeksi britti on voittanut F1-kilpailun joulukuussa 2021. Kaikkien aikojen eniten F1-kilpailuja voittanut kuljettaja ei ole siis kahdella edellisellä kaudella noussut kertaakaan korkeimmalle korokkeelle.39-vuotias Hamilton on napannut myös kaikkien aikojen eniten paalupaikkoja. Michael Schumacher on ainoa, joka on Lewis Hamiltonin tavoin yltänyt seitsemään mestaruuteen.Siirto tarkoittaa sitä, että Carlos Sainz ei jatka enää alkavan kauden jälkeen Ferrarilla. Lewis Hamiltonin tallitoveriksi jää Charles Leclerc kaudelle 2025.– Meillä on pitkä kausi edessämme. Kuten aina, tulen tekemään parhaani tiimilleni ja tifosoille (Ferrari-faneille) ympäri maailmaa, Sainz kirjoitti X-tilillään.Sainz kertoo, että hänen oma F1-tulevaisuutensa ratkeaa aikanaan.F1-kausi alkaa kolmen viikon päästä testeillä Bahrainissa. Kauden ensimmäinen kilpailu on luvassa Bahrainissa 2. maaliskuuta.
</article>
<article name="Ukrainan hätä­apu­paketti Yhdysvaltain senaattiin ensi viikolla – eteneminen epävarmaa republi­kaanien vastustuksen takia" href="https://yle.fi/a/74-20072602">
Yhdysvaltain senaatti äänestää ensi viikolla paketista, joka tulee edistämään rajaturvallisuutta sekä lisäämään tukea Israeliin ja Ukrainaan, kertoi torstaina senaatin demokraattien johtaja Chuck Schumer.– Emme voi vain vältellä vastuutamme, jos tehtävä on hankala, Schumer sanoi senaatille. Hän lisäsi, että paketista äänestetään alustavasti viimeistään keskiviikkona.Yhdysvaltain presidentti Joe Biden pyysi kongressia viime lokakuussa hyväksymään 106 miljardin dollarin eli lähes 98 miljardin euron hätäapupakettia, josta Ukrainalle on esitetty 61 miljardia dollaria ja Israelille 14 miljardia dollaria.Republikaanit nihkeitä paketilleSenaatti on neuvotellut tukipaketista jo kuukausien ajan. Republikaanit ovat yrittäneet saada pakettiin mukaan ratkaisua siirtolaistilanteeseen maan etelärajalla, jossa laittomasti rajan ylittäneiden siirtolaisten määrä on noussut ennätyksellisesti Bidenin presidenttikauden aikana.Yhdysvaltain entinen presidentti Donald Trump on vaatinut paketin hylkäämistä. Trump nauttii suurta suosiota edustajainhuoneen ja senaatin republikaanien keskuudessa, minkä uskotaan estävän tukipaketin etenemistä.Myös edustajainhuoneen puhemies Mike Johnson on esittänyt epäilynsä paketin suhteen viimeksi tällä viikolla.– Kuulemani mukaan tähän niin sanottuun sopimukseen ei sisälly mullistavia muutoksia linjauksiin, joita tarvitaan katastrofin pysäyttämiseksi rajalla, Johnson sanoi.Sen sijaan pakettia neuvotellut Arizonan sitoutumaton senaattori Kyrsten Sinema sanoi, että sopimusehdotus lopettaa rajan laittomasti ylittäneiden siirtolaisten vapauttamisen, mahdollistaa hätäviranomaisia sulkemaan rajan sekä uudistaa maan turvapaikanhakujärjestelmää.– Muutamme linjauksia dramaattisesti.Lähteet: AFP, Reuters
</article>
<article name="Analyysi: Ministerin torilla saama vastaanotto paljasti, ettei helppoja aikoja ole edessä" href="https://yle.fi/a/74-20072566">
Työministeri Arto Satonen (kok.) nousi buuausten saattelemana torstaina Senaatintorin lavalle toistamaan tuttua viestiä. Hallituksen ajamat muutokset ovat välttämättömiä kansantalouden tasapainottamiseksi, kilpailukyvyn parantamiseksi ja työllisyyden lisäämiseksi.Satosen puhe ei varsinaisesti uponnut mielenosoittajiin kuin veitsi sulaan voihin.Ay-liikkeen nyt nähtävät ponnistukset ovat jatkoa jo viime syksyllä alkaneille toimille.Kaava vaikuttaa selkeältä.Siinä missä joulukuiset lakot olivat vuorokauden mittaisia, tämänhetkiset toimet kestävät enintään kaksi päivää.Laajuus on myös paisunut. Nyt kolmen päivän ajalle ulottuvien, erimittaisten lakkojen piirissä on ammattiliittojen mukaan jopa 300 000 työntekijää.Ylen tietojen mukaan SAK:n työvaliokunta kokoontuu huomenna perjantaina ja luvassa on lisää työtaisteluilmoituksia.Jatkoa voi siis seurata jo ennen kuin viimeisetkin keiton jämät on kaavittu soppatykkien pohjilta.Seuraavat toimet tuskin poikkeavat linjasta. Vaikka työntekijäleiri toistelee toivovansa hallitukselta vastaantuloa, siitä ei ainakaan vielä näy merkkejä. Toki siitä ei myöskään ole varmuutta, millainen vastaantulo olisi riittävä.Suurin työntekijäkenttää hiertävä kysymys on varmasti kokemus siitä, että neuvottelut työelämämuutoksista eivät ole aitoja. Työntekijäleiri katsoo elinkeinoelämän kädenjäljen näkyvän niin voimakkaasti hallitusohjelmassa, että työnantajaleirillä ei ole motivaatiota tulla piiruakaan vastaan.Työministeri Satonen heitti jälleen Senaatintorilla palloa palkansaajapuolelle.Hän toivoi, että työntekijäkeskusjärjestö SAK palaa takaisin neuvottelemaan vientivetoisesta palkkamallista. SAK keskeytti neuvottelut joulukuussa, kun asialistaa ei suostuttu laajentamaan koskemaan muita hallituksen ajamia työelämämuutoksia.Perinteisesti merkittävistä työelämämuutoksista on neuvoteltu työmarkkinaosapuolten kanssa. Nyt työ kolmikannoissa on takunnut, ja esimerkiksi poliittisten lakkojen rajaamista pohtineen työryhmän työ päättyi erimielisenä.Osa hallituksen ajamista muutoksista on ay-liikkeelle hyvin periaatteellisia.Esimerkiksi paikallisen sopimisen laajentamisen järjestäytymättömiin yrityksiin pelätään romuttavan koko työehtosopimusten yleissitovuuden.Onko tilanteesta ulospääsyä?Vaikka työnantajat eivät ole nyt nähtävän kiistan suora osapuoli, lakoilla pyritään vaikuttamaan myös työnantajalinnakkeen, Eteläranta 10:n, joukkoihin. Hallitus kuuntelee työnantajaleiriä hyvin herkällä korvalla, palkansaajajärjestöissä nähdään.Työnantajaleirissä katsotaan, että hallitusohjelmakirjauksilla saavutetaan isommat hyödyt kuin mitä haittoja työtaisteluista aiheutuu.Elinkeinoelämän keskusliitto arvioi, että nyt käynnissä olevien lakkotoimien tekemä lovi bruttokansantuotteeseen on 360 miljoonaa euroa. Kipurajan sijaintia voi vain arvailla.Työnantajaleirissä luotetaan eduskunnan kokoonpanon pysyvän vastaisuudessakin heille niin suotuisana, että kerran läpi saatuja poliittisia päätöksiä tuskin tullaan lähitulevaisuudessa purkamaan.Senaatintorille kokoontuneet työntekijät olivat täynnä taistelutahtoa. Ilmassa oli tyytymättömyyttä, vihaakin. Osalle taas tapahtuma saattoi olla toivottu lisävapaapäivä, jolloin saa viettää vapaa-aikaa kollegoiden kanssa.Osassa ammattiliitoista poliittisiin työtaisteluihin osallistuminen jakaa jäsenistöä. Jäsenistöstä iso osa voi olla hallituspuolueiden kannattajia, ja se näkyy muun muassa monessa korkeakoulutettujen keskusjärjestö Akavan jäsenliitossa.Akavalaiset liitot laajemmin eivät olekaan yhtyneet työntekijäkeskusjärjestö SAK:n johtamaan ja STTK:n peesaamaan lakkorintamaan. Ensi viikolla Akavakin kuitenkin järjestää kahden tunnin mielenilmauksen vastalauseena hallituksen toimille. Aika näyttää, meneekö viesti akavalaisten kautta paremmin perille.Kannatus pysynytHallituspuolueiden kannatus on pitänyt pintansa kovista toimista huolimatta.Jos jonkun hallituspuolueen kannatus kääntyisi kovaan laskuun hallituksen työpolitiikan vuoksi, se voisi lisätä soraääniä hallituksen sisällä ja edesauttaa vastaantuloa työntekijäleirin suuntaan.Katse on kohdistunut etenkin perussuomalaisiin. Pettymistä puolueeseen oli ilmassa ainakin Senaatintorilla, kun lakkoilijoita epäisänmaallisuudesta syyttänyt perussuomalaisten kansanedustaja Miko Bergbom piti puheen mielenosoitusväelle.Omaa tarinaansa kertoi yhden mielenosoittajan kantama kyltti, joka julisti tutunkuuloista fraasia mukaillen: ”Perussuomalaiset pettävät aina”.Edessä häämöttää myös huhtikuinen kehysriihi, josta valtiovarainministeri Riikka Purra (ps.) on ennakoinut jopa kahden miljardin lisäleikkauksia.Palkansaajajärjestöt vakuuttavat keinovalikoimaa vielä riittävän. Vaikka Teollisuusliiton ja AKT:n kaltaisia voimaliittoja seurataan tarkasti, esimerkiksi naisvaltaisten matalapalkka-alojen pidemmillä lakoilla voisi olla merkittäviä vaikutuksia ihmisten arkeen.Ammattiyhdistyksiin kuuluu yhä pienempi osa työvoimasta. Tämä voi vaikuttaa ay-liikkeen iskuvoimaan.Nyt nähtävä ponnistus ei kuitenkaan ole viimeinen laatuaan.
</article>
<article name="Venäjä-pakotteiden rikkomisesta syytetty huolin­tay­rittäjä sanoo toimineensa määräysten mukaisesti" href="https://yle.fi/a/74-20072603">
Venäjä-pakotteiden rikkomisesta syytetty Gabriel Temin kiisti keskiviikkona syyllistyneensä mihinkään rikolliseen. Teminiä itseään kuultiin oikeudenkäynnissä Itä-Uudenmaan käräjäoikeudessa.Teminiä syytetään törkeästä säännöstelyrikoksesta ja puolustustarvikkeiden maastavientirikoksesta. Syyttäjän mukaan hän vei tai yritti viedä Luminor- ja Siberica-nimisten yhtiöidensä kautta Venäjälle pakotteiden alaisia tuotteita tai Venäjän läpi tuotteita, joiden kauttakulku on ollut kielletty.Syytteet koskevat muun muassa lämpökameroita sekä lähes kolmea tuhatta dronea. Osan tuotteista Tulli pysäytti, mutta osa päätyi syyttäjien mukaan Venäjälle.Yritystiedoissa Luminorin toimialaksi on ilmoitettu huolinta ja rahtaus ja Siberican toimialaksi varastointi. Temin sanoi, että yhtiöt olivat toimineet vain välivarastona asiakkaiden tilaamien tavaroiden lähettäjän ja niiden määränpään välillä.Palveluun sisältyi tullikuljetuksissa tarvittava tavaroiden vientiselvitys tai passitus, jos asiakas ei itse halunnut hoitaa sitä. Teminin mukaan tavarat ilmoitettiin Tullille niillä nimikkeillä, joilla ne olivat varastoon saapuneet, eikä mitään yritetty peitellä.”Yhtiö riippuvainen muiden antamista tiedoista”Teminin mukaan vientiselvityksen avaaminen oli ainoa keino saada Tulli paikalle tarkistamaan tavaroita, koska huolintafirmalla ei ole siihen oikeutta. Hänen mukaansa yhtiöt tekivät hyvää yhteistyötä Tullin kanssa.– Tulliviranomaiset kävivät meillä kahvilla! (Tullin ) lausunto (pakotteiden alaisuudesta) ei ollut rangaistus, vaan hyvä asia, joka otettiin aina ilomielin vastaan. Ja sitten ilmoitimme asiakkaalle asiasta.Teminin puolustus on korostanut, että huolintayhtiö on riippuvainen tavaroiden mukana tulevista tiedoista, joita se ei itse voi edes mennä muuttamaan. Tavaroiden mukana tulevia tavarankuvauksia Temin kertoi selvittäneensä tarkemmin googlaamalla.Pakotteiden lisäksi Teminin syytetään vieneen ja yrittäneen viedä kaksikäyttötuotteita Venäjälle. Kaksikäyttötuotteet ovat tarvikkeita, jotka soveltuvat siviilikäytön lisäksi sotilaallisiin tarkoituksiin. Niiden viemiseen tarvitaan erikseen lupa.Temin vangittiin viime syyskuussa sen jälkeen, kun Yhdysvallat oli lisännyt Siberican ja Luminorin pakotelistalleen. Keskiviikkona syyttäjä katsoi, että Teminin kuulemisen jälkeen karttamisvaaraa ei enää ollut, joten käräjäoikeus määräsi hänet vapautettavaksi päivän päätteeksi.
</article>
<article name="Yhdysvallat keksi luovan keinon jatkaa Ukrainan sotilasapua – alkaa kierrättää kalustoa Kreikan välityksellä" href="https://yle.fi/a/74-20072570">
Kreikan hallitus on alkanut pikaisesti valmistella kahdenvälistä, sotilaallista tukipakettia Ukrainalle. Kreikka panee kasaan paketin, johon kuuluu muun muassa aseistusta ja tarvikkeita.Itsestään Kreikka ei apupakettia keksinyt vaan pyyntö tuli suoraan Yhdysvalloilta, joka ei viime vuoden lopun jälkeen ole pystynyt sopimaan Ukrainan tuen jatkosta.Yllättävintä Kreikan apupaketissa on se, että myös Ukrainalle luovuttava kalusto tulee Yhdysvalloilta. Asiasta ovet kertoneet kreikkalaiset tiedotusvälineet.– Kun rahat ovat nyt loppu, tehdään luovia ratkaisuja, sanoo Ruotsin maanpuolustuskorkeakoulun sotatieteiden dosentti Ilmari Käihkö.Homma toimii näin.Yhdysvallat lahjoittaa Kreikalle muun muassa partiointiveneitä, kuljetuskoneita ja panssariajoneuvoja, joita se ei itse tarvitse.Avaa kuvien katseluYhdysvallat kierrättää Ukrainaan Kreikan kautta muun muassa kaksi ilmavoimien Hercules C-130H-kuljetuskonetta. Kuva: Alireza Boeini/AOPPresidentillä on oikeus määrätä lahjoitukselle hinta, nolla dollaria, kunhan Kreikka huolehtii kaluston siirtämisestä. Lupaa kongressilta ei tarvitse kysyä.Yhdysvallat on liittänyt lahjoitukset ja niiden toimitukset Ukrainaan osaksi samaa sopimusta, jolla se myy Kreikalle 40 F-35-hävittäjää.– Kyllä Yhdysvaltain hallinnossa ja tiedustelupalveluissa ymmärretään, että jos Ukrainaa ei tueta nyt ja Venäjä pääsee tavoitteeseensa, siitä tulee valtavia seurauksia kansainväliselle turvallisuudelle, Käihkö sanoo.Kilpajuoksu aikaa vastaanYhdysvaltain keskustiedustelupalvelun CIA:n johtaja William Burns kirjoitti tällä viikolla Foreign Affairs -lehdessä, että tuen vetäminen Ukrainalta olisi Yhdysvalloilta ”kaikkien aikojen oma maali”.Republikaanienemmistöinen edustajainhuone on estänyt rahoituspäätöksen teon kongressissa viime vuoden lopulta lähtien.Käihkö sanoo, että Yhdysvaltain tuen jumiutuminen jo tässä vaiheessa on tullut yllätyksenä.– Uskottiin, että Ukraina-tuki jatkuisi ainakin tämän vuoden loppuun asti, Käihkö sanoo viitaten Yhdysvaltain presidentinvaaleihin marraskuussa.Yhdysvaltain sisäpoliittinen vääntö on osoittanut, että Ukrainan tukijoilla onkin yhtäkkiä vuosi vähemmän aikaan saada korvaavaa tukea kuntoon.Kilpajuoksu aikaa vastaan on käynnissä.– Euroopan pitäisi päättää, mitä haluamme Ukrainassa tapahtuvan ja toimia sitten sen mukaan. Tästä Euroopassa ei ole yhteistä näkemystä, Käihkö sanoo.Torstaina Euroopan unioni sopi huippukokouksessa neljän vuoden aikana Ukrainalle annettavasta 50 miljardin euron talousavusta kotirintaman tukemiseen.Alla olevalla videolla Ukrainan presidentti Volodymyr Zelenskyi kiittää päätöksestä.Ukrainan presidentti Volodymyr Zelenskyi kiitti EU-johtajia tukipäätöksestä.Valmisteilla on lisäksi päätös seuraavasta 5 miljardin euron sotilasavusta rauhanrahaston kautta.Euroopalta kysytään riskinottokykyäKäihkö muistuttaa, että kahdenvälinen tuki Ukrainalle on kasvanut. Saksa on luvannut kaksinkertaistaa tukensa kahdeksaan miljardiin euroon tänä vuonna.Suuri kysymys Yhdysvaltain tuen jumiutuessa on se, että vaikka tahtoa Euroopassa Ukrainan tukemiseen löytyisi, onko siihen kykyä.– Tähän vaikuttaa eurooppalaisten oma riskinottokyky eli kuinka paljon on halua ja uskallusta siirtää materiaalia Ukrainaan, Käihkö sanoo.Avaa kuvien katseluIlmari Käihkö sanoo, että Ukrainan tukeminen testaa Euroopan riskinottokykyä. Kuva: Berislav Jurišić / YleEsimerkiksi jatkuva ammuslupauksista lipsuminen on osoittanut, että sotamateriaalin tuottaminen vie aikaa ja tuki tässä vaiheessa on nimenomaan pois maiden omista varastoista.– Ukrainan tuen varmistamisessa on kyse kolmesta asiasta: poliittisesta tahdosta, kyvyistä ja halusta kantaa riskiä, Käihkö summaa.Tällä hetkellä Ukrainaa ei tueta tarpeeksi verrattuna sen omiin tavoitteisiin palauttaa vuoden 1991 rajat.Menossa ”rakennusvuosi”Viime viikonloppuna The Washington Post -lehti kirjoitti, että Valkoinen talo muuttaa tänä vuonna Ukraina-strategiaansa.Ukraina ei pysty tänä vuonna valtaamaan menettämiään alueita takaisin. Niinpä Ukrainaa tuetaan vahvistamalla sen puolustusvoimaa ja taloutta.– Ukrainalla ei tällä hetkellä ei ole resursseja laajamittaiseen hyökkäykseen, Käihkö toteaa.Rintamalla tämä näkyy.Kesällä Ukraina ampui hyökkäysvaiheessaan päivittäin arviolta 7 000 ammusta ja Venäjä ampui 5 000.Nyt Ukraina ampuu päivässä 2 000 kranaattia, Venäjä 10 000.– Tästä vuodesta on puhuttu rakennusvuotena, jolloin Ukrainaa valmistellaan siihen, että hyökkäyskyky löytyisi vuonna 2025, Käihkö sanoo.Ukrainaa tuetaan muun muassa rakentamaan omaa puolustusteollisuutta, jolloin sen riippuuvuus epävarmasta, ulkopuolisesta tuesta vähenisi.Venäjäkin tietää tämän. Käihkö huomauttaa, että Venäjä on kohdistanut tänä talvena ilmaiskujaan juuri puolustusteollisuuteen eikä esimerkiksi sähkövoimaloiden kaltaisiin infrakohteisiin.Hyviä uutisia rintamalta ei ole tiedossaKäihkö muistuttaa, että rintama ei ole juurikaan liikkunut yli vuoteen. Venäjän vähimmäistavoite on kuitenkin edelleen liittää ainakin Itä-Ukrainan Donbas pysyvästi itseensä.– Venäjä jatkaa hyökkäyksiään ja sen olisi varmaan hyvä saada jotain aikaiseksi ennen [maaliskuun] presidentinvaaleja.Avaa kuvien katseluVenäjän ohjusisku teki 23. tammikuuta tuhoa Kiovan lähellä. Kuva: Aleksandr Gusev/AOPKäihkö harmittelee, että usein Ukraina-keskustelussa unohtuu vastapuoli eli Venäjä.– Venäjällä varmasti myös ajatellaan, että Ukraina on nyt heikko ja kannattaa käyttää tilaisuus hyväkseen, Käihkö sanoo.

Aloite on ainakin väliaikaisesti enemmän Venäjän käsissä. Käihkön mukaan nykytietojen valossa ei kuitenkaan ole syytä odottaa Ukrainan suurta romahdusta.– Hyviä uutisia ei Ukrainan puolelta kannata hirveästi tänä vuonna odottaa, Käihkö sanoo.
</article>
<article name="Venäjän Mustanmeren laivasto pieneni jälleen? Ukraina kertoo upottaneensa korvetin" href="https://yle.fi/a/74-20072569">
Ukraina sanoo upottaneensa venäläisen korvetin, Ivanovetsin.Reuters julkaisi videon, jolla väitetty meridroonihyökkäys näkyy. Ivanovetsiin osuu videon perusteella ainakin kolme meridroonia. Alukselta yritetään tulittaa drooneja, mutta ne onnistuvat tehtävässään ja räjähtävät tuhoisin seurauksin.Videon väitetään olevan keskiviikon ja torstain väliseltä yöltä.Kyse on vuonna 1988 valmistuneesta kevyestä Molnija-luokan ohjuskorvetista. Alus kuului 41. ohjusveneprikaatin 298. ohjusvenelaivueeseen, vahvistaa Ylen asiantuntija Marko Eklund.– Se on suhteellisen pieni, 56-metrinen alus. Kyseisen alusluokan miehistöön kuuluu noin 40 henkeä, Eklund kertoo.Pääaseena aluksella on neljä P-270 ”Moskit” -merimaaliohjusta, joiden kantaman arvioidaan olevan versiosta riippuen 120–250 kilometriä. Ohjus lentää yli kaksinkertaisella äänennopeudella ja siitä on ollut käytössä myös lentokoneesta laukaistava versio.Ukrainan sotilastiedustelupalvelun mukaan alus oli partioimassa Krimin niemimaan edustalla.Turvallisuusyhtiö Ambreyn mukaan Ukraina käytti iskussa todennäköisesti kuutta meridroonia. Kukin sisältää noin 300 kiloa räjähteitä. Asiasta kertoo uutistoimisto AP.Avaa kuvien katseluIvanovets (oik.) osallistui Mustanmeren laivastopäivään Krimin Sevastopolissa toisen korvetin kanssa vuonna 2019. Kuva: EPA-EFEVenäjä ei ole kommentoinut upottamista, mutta Venäjän armeijaan kytköksissä olevalla Telegram-kanavalla kerrottiin Ukrainan hyökänneen yhdeksällä meridroonilla alueelle yöllä. Kanavan mukaan neljä drooneista havaittiin ja niitä kohti avattiin tuli.Kanavan mukaan yksi kohteena ollut alus ”vaurioitui”.Lähteet: AP, AFP, STT
</article>
<article name="EU:n ydinjoukko laittoi Unkarin ruotuun huippu­ko­kouksen aamuna" href="https://yle.fi/a/74-20072530">
Unkarin pääministeri Viktor Orbán suostui Ukrainalle maksettavaan tukeen EU:n ydinjoukon kurinpalautuksessa, joka edelsi varsinaista huippukokousta.Paikalla olivat Ranskan presidentti Emmanuel Macron, Saksan pääministeri Olaf Scholz ja Italian pääministeri Giorgia Meloni sekä EU-komission puheenjohtaja Ursula von der Leyen.EU-päättäjät olivat kokoontuneet Brysseliin ylimääräiseen huippukokoukseen siksi, että Unkari torppasi joulukuun kokouksessa Ukrainalle maksettavan tuen.Orbán toisti tiettävästi kokouksessa vaatimuksiaan muun muassa veto-oikeudesta. Hän halusi, että tukea myönnettäisiin Ukrainalle vain vuodeksi, minkä jälkeen siitä pitäisi taas päättää yksimielisesti.Kokouslähde arvioi, että Orbánin piti kuulla kasvotusten EU-johtajilta, että he ovat tosissaan eikä vastaantuloa ole odotettavissa. Orbán ei luottanut pääministerien lähimpien neuvonantajien viesteihin, vaikka kannat ovat olleet samat viikkojen ajan.Orbánin pelimerkit alkoivat olla vähissä.Varsinainen huippukokous ehti kestää vain muutaman minuutin, kun Eurooppa-neuvoston puheenjohtaja Charles Michel ilmoitti, että Unkari hyväksyy Ukrainan tukipaketin.Pieninä myönnytyksinä sopimukseen kirjattiin, että tuesta keskustellaan vuosittain ja tarvittaessa voidaan tehdä arvio kahden vuoden kuluttua. Tämä on kaukana Unkarin vaatimasta veto-oikeudesta.Nämäkin lauseet olisi voitu kirjata sopimukseen jo joulukuun huippukokouksessa, yksi virkamies totesi.Orbán selitti asiaa tviitissään parhain päin: ”Tehtävä suoritettu. Unkarin rahoja ei päädy Ukrainaan, ja meillä on kontrollimekanismi.”Unkarilta jäädytettyjä varoja ei ole ollut tarkoituskaan käyttää Ukrainan tukemiseen. Tuki maksetaan EU-budjetista, jonka maksajia ovat jäsenmaat.Unkarin päätökseen saattoi vaikuttaa myös aiemmin viikolla Financial Timesiin vuodettu asiakirja, jonka mukaan Unkarin tukemista aiottiin rajoittaa, niin että maan talous ajautuu entistä pahempaan alamäkeen ja sijoittajat menettävät luottamuksensa.EU-johtajat pohjustivat päätöstä edellispäivän illallisella. Pääministeri Petteri Orpon (kok.) mukaan siellä vahvistui, ettei kukaan lipeä Unkarin puolelle. Orbán ei ollut illallisella.Moni tympääntyi Unkariin tukiriidan kestäessä. Orpon mukaan Unkari ei päätöksen jälkeen saanut muilta arvostelua mutta ei kehujakaan.Esimerkiksi Puolen pääministeri Donald Tusk totesi Reutersin mukaan, ettei hän luottaisi siihen, että Orbán jatkossa pelaa joukkueessa.Unkari on harannut EU:ssa vastaan jo monissa päätöksissä, esimerkiksi Venäjän-vastaisissa sanktioissa.
</article>
<article name="Tammikuu tarjosi kaikkea paukku­pak­kasista vesisateisiin – katso kuukauden parhaat sääkuvat" href="https://yle.fi/a/74-20070418">
Avaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katseluAvaa kuvien katselu
</article>
<article name="Haavisto ja Stubb paljastavat ystä­vä­kirjassa lempiruokansa ja hirveimmät kokemukset ulkomailta" href="https://yle.fi/a/74-20072243">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.
Toteutus vaatii toimiakseen JavaScriptin.

</article>
<article name="Näin Stora Enson pomo perustelee yt-neuvotteluja, joista voi seurata potkut tuhannelle ihmiselle" href="https://yle.fi/a/74-20072562">
Metsäyhtiö Stora Enso kertoo valmistelevansa kannattavuuden parantamisohjelmaa, joka voi johtaa noin tuhannen työntekijän vähentämiseen.Henkilöstövähennykset koskettaisivat konsernin kaikkia toimintoja. Vielä ei ole tiedossa, miten paljon ja mistä yksiköistä työpaikkoja lähtee Suomessa.– Markkinatilanne on edelleen haastava. Näkyvissä on joitakin normalisoitumisen merkkejä, ja me teemme oikeita asioita, koska pystyimme kuitenkin kolmannesta kvartaalista jonkun verran parantamaan tulosta, mutta edelleen ollaan epätyydyttävän alhaisella tasolla, sanoo toimitusjohtaja Hans Sohlström.Yhtiö keskittyy ydintoimintoihin, joita ovat asiakkaiden palveleminen ja tuotteiden tehokas tuottaminen. Joitakin hallinnollisia tehtäviä saattaa jäädä pois. Tavoitteena on 80 miljoonan euron säästöt.– Meidän pitää epävarmassa markkinatilanteessa keskittyä niihin asioihin, mihin me voimme vaikuttaa. Muun muassa kustannustehokkuus on meidän käsissämme.Osinko laskee rajustiMuutosneuvottelut yhtiön eri toimintamaissa käynnistyvät lähiaikoina.Valtaosa suunnitelluista säästöistä voisi toteutua vuonna 2025, mutta merkittävä osa mahdollisista työntekijävähennyksistä tapahtuisi jo vuoden 2024 ensimmäisellä puoliskolla.Ohjelmaan ei ole suunniteltu uusia tuotantolaitosten sulkemisia.Stora Enson loka–joulukuun liikevaihto laski liki neljänneksen ja oli 2,17 miljardia euroa. Operatiivinen liiketulos pieneni 51 miljoonaan euroon vuoden takaisesta 355 miljoonasta.Osinko laskee 0,10 euroon osaketta kohti viime vuonna maksetusta 0,60 eurosta.Viime vuoden lopussa yhtiö sai päätökseen kesäkuussa 2023 käynnistyneen uudelleenjärjestelyohjelman. Sen myötä operatiivinen liiketulos parani 110 miljoonalla eurolla vuodessa ja henkilöstöstä vähennettiin 1 150 työntekijää.Vuonna 2023 liikevaihto oli 9,4 miljardia euroa. Vuotta aiemmin se oli 11,7 miljardia euroa. Yhtiö työllistää noin 21 000 henkilöä.
</article>
<article name="Yhä useampi kesätyöpaikka toivoo hakijasta videota – katso vinkit, mitä esitte­ly­videossa kannattaa näyttää" href="https://yle.fi/a/74-20071287">
Kesätyöhaku käy juuri nyt kuumimmillaan. Nykyään moni työnantaja pyytää hakijalta myös esittelyvideota.Kysyimme eri yrityksiltä, mikä merkitys videolla on työpaikan saamisessa ja voiko sen avulla parantaa asemaansa rekrytoinnissa.Tavarataloketju Motonetin henkilöstöjohtaja Mira Prinz kertoo, että heillä esittelyvideo pyydetään, sillä se on heidän kokemuksensa mukaan monelle nuorelle hyvin luonteva tapa ilmaista itseään.– Jokainen saa loistaa omalla tavallaan. Toki huomioimme, että videon tekeminen voi olla myös epämiellyttävää. Emme pudota ketään pois hakuprosessista pelkän videon perusteella, Prinz kommentoi.Avaa kuvien katseluMotonetin Mira Prinzin mukaan video usein syventää hakijan persoonaa. ”Siinä voi tulla esille myös jotakin sellaista, mitä ei varsinaiseen hakulomakkeeseen ole huomannut laittaa tai me emme ole huomanneet kysyä.” Kuvituskuva. Kuva: Juuso Stoor / YlePersoona ja asenne esiinTavarataloketju Tokmannilta kerrotaan videohakemusten määrän kasvaneen selvästi. Heille hakiessa videon tekeminen ei ole pakollista, mutta sitä kannattaa harkita.Video ei kuitenkaan aseta hakijoita eri viivalle, vaan se on hyvä mahdollisuus tuoda esiin eri tavalla omaa persoonaa, motivaatiota ja asennetta.– Sisältö ratkaisee, ei niinkään sisällön tiedostomuoto, kertoo Tokmannin HR-asiantuntija Jasmin Rinne sähköpostitse.Avaa kuvien katseluKaikki eivät ole luontaisia esiintyjiä. Tämän ymmärtävät myös työnantajat. ”Jännittäminenkin on ok, jos asenne ja motivaatio on kunnossa”, sanoo Tokmannin Jasmin Rinne. Kuvituskuva. Kuva: Tiina Jutila / YleLinnanmäen huvipuiston henkilöstöjohtaja Mirva Mölsä kertoo, että esittelyvideo on merkityksellinen lisä hakuprosessissa niin työnhakijalle kuin rekrytoijallekin.– Video voi auttaa välittämään asiakaspalveluosaamista ja positiivista asennetta. Myös kielitaidon voi esitellä videolla.Mölsä pitää esittelyvideon vahvuutena myös sitä, että siinä hakija saa kertoa itsestään haluamallaan tavalla ja haluamassaan järjestyksessä. Persoonallinen ote ja toteutus huomataan.Vaikka toteutustapa on vapaa, yhden vinkin Mölsä kuitenkin antaa.– Video kannattaa tehdä rauhallisessa paikassa, jotta itse esittely tulee selkeästi esille.Avaa kuvien katseluLinnanmäen huvipuistoon hakevien kannattaa harkita videohakemuksen tekemistä. ”Se voi tuoda hyvän loppusilauksen hakemukseen ja täydentää kirjallista hakemusta”, sanoo Linnanmäen henkilöstöjohtaja Mirva Mölsä. Kuvituskuva vuodelta 2020. Kuva: Matti Myller / Yle Hakuprosessissa kokonaisuus ratkaiseeS-ryhmän rekrytoinnista vastaava päällikkö Annina Hyvönen kertoo sähköpostitse, että muutamissa osuuskaupoissa on käytössä videoesittely.Pääsääntöisesti haku kuitenkin tapahtuu netin kautta perinteisellä hakemuksella ja CV:llä, eli ansioluettelolla. Hyvönen pitää tätä tärkeänä osana hakemusta.– Kesätyö on usein nuorelle ensimmäinen työpaikka, mihin CV:n tarvitsee. Sen tekeminen osaltaan kartuttaa nuoren työelämätaitoja, kun sen yhteydessä tulee listattua, mitä kaikkea on tehnyt ja mitä vahvuuksia löytyy.Avaa kuvien katseluIkea Suomen rekrytointipäällikkö Anna-Maija Korko arvioi, että noin viidessä prosentissa hakemuksia on mukana video. ”Kannattaa tehdä hakemus siinä muodossa, joka itselle tuntuu luontevimmalle.” Kuva: Yle KuvapalveluJos kirjallinen ilmaisu ontuu, voiko hyvällä videolla pelata itselleen kesätyöpaikan?Kaikki kyselyyn vastanneet työnantajat painottavat, että hakuprosessissa kokonaisuus ratkaisee. Erinomainen video ei välttämättä pelasta, jos kokonaisuus ei ole kunnossa.– Mutta sen avulla voi löytyä joku potentiaalinen kultajyvä, joka ehkä muuten jäisi huomaamatta, sanoo Motonetin henkilöstöjohtaja Mira Prinz.
</article>
<article name="Valtava määrä musiikkia katosi Tiktokista – Mikael Gabriel: ”Koko katalogini 17 vuoden ajalta on hävinnyt”" href="https://yle.fi/a/74-20072531">
Yksi maailman suurimmista levy-yhtiöstä, Universal Music lopetti yhteistyönsä Tiktokin kanssa eilen keskiviikkona. Siksi Universalin artistien musiikki katosi sosiaalisen median palvelusta torstaina.Mikael Gabriel on yksi levy-yhtiön suomalaisartisteista.– Tänä aamuna huomasin, että koko mun katalogi viimeisen 17 vuoden ajalta on hävinnyt Tiktokista, ja niin myös kaikkien muiden Universalin artistien biisit.Hän kuvaa Ylelle tunnelmiaan näin:– Aika negatiiviset fiilikset.Universal Music kertoi päätöksestään artisteille ja musiikin tekijöille nettisivuillaan julkaisemassaan avoimessa kirjeessä.Levy-yhtiö ei ole tyytyväinen Tiktokilta saamiensa korvausten suuruuteen.Universal Musicin mielestä Tiktokin korvaus musiikin käytöstä ei ole samalla tasolla kuin mitä muut sosiaalisen median palvelut sille tilittävät.Kiinalaisen ByteDance-yhtiön omistaman Tiktokin mukaan Universalin väitteet ovat vääriä.Mikael Gabriel: ”Artistit sivutulen alla”Muusikkojen liiton puheenjohtaja Ahti Vänttiselle Universalin ilmoitus vetää miljoonia kappaleita pois Tiktokista ei tullut yllätyksenä.– Näista asioista on aika paljon puhuttu ja tämä on Universalin reaktio tilanteeseen.– Levy-yhtiöllä on oikeus totta kai toimia noin. Universalin osalta kyse on ensisijaisesti rahasta, Vänttinen toteaa.Mikael Gabrielin mielestä artistit ovat jääneet sivustaseuraajiksi, kun kukaan ei ole neuvotellut päätöksestä heidän kanssaan.– Tuntuu, että tässä on tilanne, jossa kaksi isoa tahoa on vastakkain, ja me artistit ja työntekijät joudumme sivutulen alle. Nyt on kyse aivan jostain muusta kuin että artisteille ei makseta tarpeeksi.Avaa kuvien katseluUniversalin sopimus sosiaalisen median palvelu Tiktokin kanssa päättyi tammikuun viimeinen päivä. Kuva: Getty ImagesTiktokilla valtava promootioarvoHollantilais-amerikkalaisella Universalilla on ollut Tiktokissa miljoonia musiikkikappaleita.– Taiteilijoiden kannalta suurin vaikutus ei ole taloudellinen, vaan välillinen ja liittyy promootioarvoon, joka Tiktok-alustalla on, Ahti Vänttinen sanoo.Samaa sanoo Mikael Gabriel.– Tiktok on meille artisteille isoin alusta promota musiikkia. Sen arvoa on vaikea mitata rahassa.Muusikkojen liitossa on vajaa 4 000 jäsentä. Liiton puheenjohtaja Ahti Vänttisen mukaan muusikot eivät ole olleet häneen vielä asiasta yhteydessä.– Onhan se ikävää, jos musiikki ei näy jatkossa Tiktokissa. Joissain mielessä ymmärrän, että jos sopimukseen ei päästä, tuollainen tulos siitä voi tulla.Vaihtavatko artistit levy-yhtiötä?Mikael Gabrielin mukaan artistit saattavat harkita Universal Musicin päätöksen takia levy-yhtiön vaihtamista.– Jos homma jatkuu pitkään näin, ei artisti halua Universalille tulla, koska heillä ei ole tarjota artistille Tiktok-alustaa. He tekevät diilejä Sonyn ja Warnerin kanssa tai independenttinä [itsenäisinä], jotta pääsevät Tiktokiin.Päätöksellä on myös muita seurauksia. Se voi jatkossa vaikuttaa myös artistin ja yhteistyökumppaneiden välisiin sopimuksiin.– Varmasti vaikuttaa siihen, että haluaako yhteistyökumppanit tehdä musiikkia artistin kanssa, jonka musiikkia ei löydy isommalta platformilta.Avaa kuvien katseluUuden musiikin kilpailun osallistujat ytheiskuvassa. Vasemmalla Mikael Gabriel ja Nublu. Kuva: Yle / Miikka VarilaUMK:n kannalta huono ajoitusMikael Gabrielin mukaan levy-yhtiön päätös tuli erittäin huonoon aikaan.Hän osallistuu parhaillaan Uuden musiikin kilpailuun yhdessä virolaisartisti Nublun kanssa.Universalin poistuminen Tiktokista tarkoittaa, ettei heidän kilpailukappale Vox Populista tehtyjä videoita nähdä siellä.– Ajankohta on todella ikävä, koska tässä on UMK isosti käynnissä. Vox Populiin tehdään videoita, ja siinä on hyvä ilmiöitys menossa. Kun video vedetään isoimmalta alustalta alas, se on aika iso etulyöntiasema muille kilpailijoille.Mikael Gabrielin kritiikki ei kohdistu oman levy-yhtiön toimintaan Suomessa.– Kaikki info tulee Amerikasta, eikä Suomen Universal voi siihen vaikuttaa. Se on pelkästään sen tiedon varassa, joka tulee pääkonttorilta.Mikael Gabriel toivoo, että levy-yhtiö ja Tiktok pääsisivät asiassa pikaisesti sopuun.– Tämähän on neuvottelukysymys ja varmasti aika pienistä nyansseista kiinni.
</article>
<article name="Miksi nyt oikein lakkoillaan? Lue tästä, miten Suomi muuttuu ja miksi se ei käy kaikille" href="https://yle.fi/a/74-20072498">
Miksi työntekijät muun muassa päiväkodeissa, ruokakaupoissa, teollisuudessa ja kuljetusalalla ovat nyt lakossa?Työntekijöitä edustavat ammattiliitot ovat päättäneet poliittisista lakoista ja ulosmarsseista, koska ne vastustavat hallituksen työelämää koskevia muutoksia ja leikkauksia sosiaaliturvaan.Liitot toivovat hallituksen neuvottelevan muutoksista työntekijöitä ja työnantajia edustavien tahojen kanssa. Kaikki ammattiliitot eivät vastusta kaikkia suunniteltuja muutoksia.Lakko-oikeus ja irtisanominenHallitus haluaa rajoittaa juuri nyt käsillä olevia poliittisia lakkoja ja tukilakkoja. Poliittinen lakko voisi kestää korkeintaan yhden vuorokauden. Tukilakon pitäisi olla ”kohtuullinen suhteessa tavoitteisiin” ja se voisi kohdistua vain työriidan osapuoliin.Laittomaan lakkoon osallistumisesta voisi jatkossa tulla työntekijälle 200 euron sakko. Liiton lakkosakon ylärajaa nostettaisiin 150 000 euroon.Työntekijän irtisanomista, määräaikaisten työsopimusten käyttöä ja paikallista sopimista eli työehdoista sopimista esimerkiksi yritys- tai toimipistekohtaisesti halutaan helpottaa.Sairausajan palkkaLainsäädäntöä halutaan muuttaa niin, että sairausloman ensimmäiseltä päivältä ei tarvitsisi maksaa palkkaa.TyöttömyysturvaTyöttömyysturvaan ja muuhun sosiaaliturvaan on suunnitteilla useita muutoksia, jotka ovat ammattiliittojen mukaan rajuja ja kohdistuvat jo ennestään pienituloisiin. Osan arvioidaan kannustavan osa-aikatöitä tekeviä siirtyvän kokonaan työttömäksi.Osa hallituksen työttömyysturvaan suunnittelemista muutoksista on jo tullut voimaan, kuten työttömyysturvan omavastuuajan pidennys ja lomakorvausten jaksotus. Nämä muutokset pidentävät aikaa, jolta työttömäksi jäänyt ei saa työttömyyskorvausta.Lisäksi työttömyysturvasta poistetaan lapsikorotus ja niin sanottu 300 euron suojaosa, mikä tarkoittaa summaa, jonka on voinut ansaita ilman, että työttömyyskorvaus pienenee.Työttömyysturvaa kutistetaan myös pidentämällä työssäoloehtoa ja muuttamalla sen laskentatapa tuloperusteiseksi. Ansiosidonnaista työttömyysturvaa porrastetaan niin, korvaussumma laskee, kun työttömyyttä on kestänyt pidempään.Katso Ylen laskurista, miten ansiosidonnainen työttömyysturva muuttuu eri tulotasoillaLisäksi hallitus aikoo lakkauttaa vuorotteluvapaan ja aikuiskoulutustuen.Useita Kelan maksamia etuuksia, kuten työmarkkinatukea, ansiosidonnaista työttömyysturvaa, vanhempainpäivärahaa, opintorahaa ja osaa asumistuista on päätetty jättää nostamatta vuoteen 2027 saakka.Kun etuuksia ei koroteta, niiden ostovoima laskee inflaation eli yleisen hintojen nousun takia.AsumistukiAsumistukea pienennetään muun muassa korottamalla omavastuuta, alentamalla korvaustasoa sekä poistamalla 300 euron ansiotulovähennys.Lisäksi helsinkiläisten asumistukea heikennetään laskemalla asumiskustannusten enimmäismäärää muun pääkaupunkiseudun tasolle. Omistusasujat menettävät asumistuen kokonaan.Ammattiliittojen mukaan asumistuen leikkaukset lisäävät köyhyyttä ja iskevät erityisesti pienipalkkaisiin työntekijöihin.Laskuri näyttää, paljonko asumistuki putoaa – opiskelijalle ja asunnonomistajalle tulos on karuPalkatHallitus valmistelee niin sanottua vientimallia, joka sitoisi lainsäädännöllä muiden kuin vientialojen palkankorotukset enintään vientialojen korotusten tasolle.Käytännössä mallissa esimerkiksi hoitajien palkankorotukset eivät voisi ylittää vientialoilla työskentelevien työntekijöiden palkankorotuksia. Liittojen mukaan tämä voisi jättää osan aloista palkkakuoppaan.Mikä ihmeen poliittinen lakko ja miksi se saa toiset näkemään punaista?Yle Uutispodcast: Mikä ihmeen poliittinen lakko ja miksi se saa toiset näkemään punaista?Kolmiottelussa lakkokenraalit ja Helle: Kenen kanta voittaa?Politiikkaradio: Ay-liike aloittaa laajat lakot, jotta hallitus perääntyisi aikeistaan. Ovatko uhattuina naisten palkankorotukset vai Suomen talous? Kuka taipuu? Mitä pitäisi ajatella työmarkkinapomojen ristiriitaisista tavoitteista? Studiossa Tehyn puheenjohtaja Millariikka Rytkönen ja AKT:n Ismo Kokko, joista ensimmäinen sulkee päiväkoteja ja toinen satamia. Työnantajia edustaa Teknologiateollisuuden varatoimitusjohtaja Minna Helle. Toimittajana on Antti Pilke. Voit keskustella aiheesta 2.2. klo 23 saakka.
</article>
<article name="Entistä poliisia epäillään vakavista rikoksista Helsingissä – polii­si­päällikkö: ”Tieto järkyttänyt myös minua”" href="https://yle.fi/a/74-20072563">
Helsingin poliisilaitoksesta irtisanoutunutta poliisia epäillään vakavista rikoksista.Iltalehden mukaan poliisia epäillään lukuisista seksuaalirikoksista, muun muassa törkeästä lapsen seksuaalisesta hyväksikäytöstä. Lehden tietojen mukaan uhreja on kuusi.Poliisin torstaina lähettämän tiedotteen mukaan epäilty henkilö irtisanoutui Helsingin poliisilaitokselta ennen virkamiesoikeudellisen menettelyn alkamista.Syyttäjä johtaa poliisien tekemiksi epäiltyjen rikosten esitutkintaa ja vastaa myös tiedottamisesta.Helsingin poliisilaitos ei vahvista epäillyn nimeä tai tarkempia tietoja käynnissä olevan esitutkinnan takia.– Tieto nyt epäiltyjen rikosten vakavuudesta on järkyttänyt myös minua ja laitoksen henkilöstöä. Toivottavasti esitutkinta tuo vastauksen moniin mielessä oleviin kysymyksiin, sanoo Helsingin poliisilaitoksen poliisipäällikkö Lasse Aapio tiedotteessa.Aapion mukaan kaikki poliiseihin kohdistuvat rikosepäilyt ja muut epäselvyydet on ilmoitettu vuosien ajan valtakunnansyyttäjän toimiston poliisirikosyksikköön.
</article>
<article name="Jokilaiva upposi yllättäen Turussa Aurajoen pohjamutiin – pelastustyötä tehdään yötä myöten sataman isolla kalustolla" href="https://yle.fi/a/74-20072532">
Turun vanhin ravintolalaiva Esposito on uponnut osittain Aurajokeen. Varsinais-Suomen pelastuslaitos sai hälytyksen laivan uppoamisesta torstaina iltapäivällä.Laivan pelastustyöt aloitettiin noin kello 17:n aikaan.Avaa kuvien katseluEsposito on vajonnut huomattavasti Aurajoen rantapenkerettä alemmas. Kuva: Heidi Akselin / Yle– Yritämme saada vettä pois, että laiva olisi vähemmän kallistunut ja se saataisiin tyhjennettyä, kertoi laivan omistaja, yrittäjä Mika Salonen illalla.Vielä kello 20 torstai-iltana ei ollut tiedossa, miten pitkään pelastustyöt jatkuvat tai mitä laivalle ylipäätään nyt tapahtuu.– Meillä on täällä nyt sataman kalustoa eli iso pumppu, joka pumppaa vettä, Salonen kertoi.Koska ruuma oli yhä täynnä vettä, ei uppoamisen syystä voitu tehdä vielä mitään arviota.Laiva eristettiin heti iltapäivälläLaiva sijaitsee Aurajoessa Läntisellä Rantakadulla ja on paikoillaan vuoden ympäri. Pelastuslaitos eristi alueen uponneen laivan ympäristöstä.– Pelastuslaitos ei voi tehdä enempää kuin nyt eristää alueen. Jokilaiva on Aurajoen pohjassa, osittain uponneena, kertoo päivystävä palomestari Petteri Broström.Broströmin mukaan Aurajoessa on niin vähän vettä, että siksi laiva on uponnut vain osittain. Pelastuslaitos sai laivan omistajan kiinni kello 16 maissa iltapäivällä.– Omistaja hoitaa laivan jatkon. Jokilaivassa ei ole polttoainetta, joten ympäristövahingon riskiä ei tapauksessa ole, päivystävä palomestari kertoo.Avaa kuvien katseluLaivan uppoamisen syistä ei vielä torstai-iltana tiedetty, koska ruuma oli täynnä vettä. Kuva: Heidi Akselin / YleJuttua on täydennetty kello 20.25 laivan omistajan kommenteilla ja täsmennetty, että kyseessä on Turun vanhin ravintolalaiva.
</article>
<article name="Pinkki lumi säikäytti juvalaisen talon koiran: ”Kulkee edelleen vain puhdistettua polkua pitkin”, sanoo isäntä" href="https://yle.fi/a/74-20072528">
Artur Särkisen vaimo huomasi heidän kotipihansa värjäytyneen pinkiksi iltapäivällä tammikuun 9. päivä. Särkinen itse palasi töistä kotiin vasta iltakahdeksan jälkeen. Hän soitti pian hätäkeskukseen.Särkinen keräsi ainetta pulloon ja epäili sitä hajun perusteella lentokerosiiniksi.Enempää hän ei suostu arvailemaan.– Spekulaatioita toki on monia, mutta niihin en lähde. Faktat ovat faktoja, Särkinen sanoo.Etelä-Savon pelastuslaitoksen teettämän analyysin perusteella aine on kaliumpermanganaattia. Se on ihmiselle ja ympäristölle vaarallinen aine, joka voi vaikeuttaa hengitystä ja aiheuttaa nieltynä pahoinvointia, oksentelua ja ripulia.Pelastuslaitoksen tiedotteen mukaan näyte sisälsi myös muita yhdisteitä, joita alustavassa analyysissa ei tunnistettu.Koira vierastaa kemikaalin tahrimaa aluetta edelleenPelastuslaitos keräsi värjäytyneen lumen Särkisen ja hänen kahden naapurinsa pihalta vielä samana iltana.Särkisen mukaan ainetta kuitenkin jäi pihalle pieniä määriä. Muutaman päivän kuluttua voimakkaan pinkki väri oli muuttunut ruskeaksi.Talon koira vierasti outoa kemikaalia.– Varmasti hajuaisti kertoi, että siellä on jotain sopimatonta.Sittemmin tahriutuneen alueen päälle on satanut uutta lunta, mutta koira ei suostu vieläkään menemään puskien juurelle.– Hän haluaa mennä vain puhdistettua polkua pitkin, Särkinen kertoo.Kaliumpermanganaatti peitti noin kolmasosan Särkisen pihasta. Hän on kiinnostunut näkemään, miten aineen jäämät vaikuttavat pihan kasveihin, kun kevät tulee.Juomavedestä Särkinen ei ole huolissaan, sillä talo on kunnan vesi- ja viemäriverkostossa. Alueella ei tiettävästi ole kaivoja.Avaa kuvien katseluKaliumpermanganaatin vesiliuokset ovat purppuransävyisiä, kertoo Pelastuslaitos tiedotteessaan.  Kuva: Asko Valtonen / Etelä-Savon pelastuslaitosPoliisi lähettää näytteen rikostekniseen laboratorioonSe, miten kaliumpermanganaatti päätyi Särkisen ja naapureiden pihoille, on edelleen täysi mysteeri. Asiaa selvittää nyt Itä-Suomen poliisi.Rikoskomisario Markku Kärpäsen mukaan asiaa tutkitaan rikosnimikkeellä ympäristön turmeleminen.Tapauksessa ei ole tällä hetkellä epäiltyjä. Poliisi aikoo lähettää Juvalta otetut näytteet rikostekniseen laboratorioon. Tavoitteena on selvittää, mitä ne sisältävät.– Sen jälkeen pohdimme, mikä laite tai kone tällaista ainetta käyttää, sanoo Kärpänen.Poliisin tiedossa ei ole, että pinkkiä lunta olisi havaittu muualla Suomessa.Voit keskustella aiheesta 2.2.2024 klo 23 saakka.
</article>
<article name="Puuta nakertanut majava teki kohtalokkaan arvioin­ti­virheen – autoliikenne seisahtui Polvijärvellä" href="https://yle.fi/a/74-20072584">
Majavan nakertama puu pysäytti liikenteen Polvijärvellä torstaina.Pohjois-Karjalan pelastuslaitos sai iltapäivällä tiedon liikenteen estävästä ison puun kaatumisesta Kaavintiellä. Puuta raivattaessa syylliseksi oli osoittautunut majava.Pelastuslaitos arvelee majavan nakertaneen puusta nälissään ruokaa itselleen.Vanhemman pelastajan Pekka Kontkasen mukaan majavan osuudesta puun kaatumiseen ei voi erehtyä. Eläimen noin puolimetriseen haapaan jättämät jäljet olivat varsin tuoreet.– Ison urakan majava on tehnyt.Tapaus oli pelastuslaitoksellekin uusi.– En muista, että majavan tekosena olisi ollut tällainen liikenne-este, Kontkanen sanoo.Majavien suuntaamat kaadot ovat yleensä Kontkasen mukaan onnistuneita.– Nyt oli vain ilmeisesti yllättänyt puuskittainen tuuli, joka oli kaatanut puun tielle. Tai mistäpä minä tiedän mihin suuntaan majava on yrittänyt puuta kaataa, Kontkanen toteaa.Epäilty tekijä oli pelastuslaitoksen mukaan poistunut paikalta viereistä Saarvonjokea pitkin.
</article>
<article name="Erosor­muksista ei aina luovuta – asiantuntijan mukaan katkeria tuntemuksia saatetaan vaalia maso­kis­tisesti" href="https://yle.fi/a/74-20067812">
Kunnes kuolema meidät erottaa.Tilastot kuitenkin osoittavat, että Suomessa puolet avioliitoista päättyy kuoleman sijasta avioeroon.Kumppanuuden ja ikuisen liiton symboli, vihkisormus, voi eron jälkeen olla muisto kauniista ajoista tai karvas vertauskuva pettymykselle ja sirpaloituneille unelmille.– Esineisiin varastoituu muistia, vihkisormukseen erityisesti tunnemuistia, kertoo psykoterapeutti Marja Saarenheimo.Avaa kuvien katseluPsykoterapeutti Marja Saarenheimo on tutkinut ihmisen suhdetta esineisiin. Kuva: Jari Pussinen / YleAjan saatossa moni sormus unohtuu piirongin perälle, mutta säilytyspäätös voi olla myös aktiivista sorttia.– Jos ero on ollut sopuisa, voi haluta säilyttää sormuksen, koska siihen liittyy hyviä muistoja, Saarenheimo toteaa.Katkeran eron myötä sormus latautuu negatiivisilla tunteilla, mutta sekään ei automaattisesti ole syy hankkiutua siitä eroon.Saarenheimon mukaan jotkut haluavat kaikesta huolimatta pitää sormuksesta kiinni ja masokistisesti vaalia katkeria tuntemuksiaan.– Me ihmiset ollaan tällaisia. Ei me välttämättä haluta luopua jostain, joka herättää meissä paljon negatiivisia tunteita, vaan me ryvetään siinä.Moni vihkisormus päätyy panttilainaamoon tai romukullaksi.Erosormuksia kiikutetaan myös panttilainaamoihin, kertoo Helsingin Pantin konttorinjohtaja Roope Sipilä.– Kyllä niitä useita tulee ihan päivittäin.Myös koruseppä Tom Antell kertoo ostavansa vihkisormuksia asiakkailtaan.Sormuksen myyminen voi olla kylmän laskelmoitu vihanpurkaus, psykoterapeutti Marja Saarenheimo arvioi.– Ainakin siitä saa rahaa, vaikka mitään muuta ei jäisikään.Paljonko?Panttilainaamo maksaa sormuksista oman arvionsa mukaan, koruseppä Tom Antell jalometallin markkina-arvon perusteella. Jalokivistä maksetaan erikseen.Helsingin Pantin Roope Sipilä arvioi heille saapuvien sormusten keskiarvoksi 150–500 euroa. Antell kertoo, että hänen ostamissa sormuksissa liikutaan 1000–1500 euron haitarissa.Silloin tällöin myytäväksi tuodaan myös poikkeuksellisen arvokkaita erosormuksia.– Joskus sanotaan suoraan, että ero tuli, toteaa kultaseppä Tom Antell.Jokainen sormus kantaa tarinaaVihkisormus on enemmän kuin pelkkä esine.Sillä on paitsi valtava vaikutus identiteettiin, se on myös muistojen tallentaja ja tarinoiden kantaja.Toisinaan ihmisillä on tarve jakaa oman erosormuksensa tarina.– Kaikkiin koruihin liittyy tunnetiloja. Joskus ne on positiivisia, joskus ei niin positiivisia, mutta kyllä niitä meille välillä kerrotaan, toteaa Roope Sipilä Helsingin Pantista.Kultaseppä Tom Antell vahvistaa, että osa ihmisistä haluaa kertoa myyntipäätöksen taustat.– Joskus sanotaan suoraan, että ero tuli.Tapa, jolla sormuksesta luovutaan, voi kuvastaa luopujan persoonallisuutta.Luopuminen voi olla myös rituaaliTemperamenttiselle ihmiselle myyminen ei välttämättä tuo riittävää tyydytystä. Silloin sormuksen voi tuhota tai hävittää rituaalinomaisesti.– Kiivasluontoinen ihminen saattaa haluta päästä sormuksesta eroon hyvin dramaattisella tavalla, vaikka heittämällä sen järveen. Se on myymistä impulsiivisempi teko ja kuvastaa luopujan persoonallisuutta, psykoterapeutti Marja Saarenheimo toteaa.Järveäkin dramaattisempi vesistö löytyy lähes jokaisesta kodista.Helsingin seudun ympäristöpalveluista vahvistetaan, että jotkut hävittävät sormuksen wc-pönttöön.– Kyllä on tullut puhelinsoitto tai ehkä jokunen. On ollut riitaa henkilöiden välillä, sitten on sormus heitetty vessanpönttöön ja seuraavana päivänä on harmittanut, kertoo HSY:n tuotantopäällikkö Marina Graan.Viikinmäen jätevedenpuhdistamon ”leluhyllyyn” on kerätty jäteveden seasta paitsi purukalustoa......myös peräkalustoa.Jäteveden seasta löytyy kaikenlaista pikkutavaraa kännyköistä tekohampaisiin ja lasten leluista aikuisten leluihin, joista osa on päätynyt Viikinmäen jätevedenpuhdistamon vitriiniin näytille.Sormuksia jäteveden seasta ei ole löytynyt.– Meillähän on isot viemäritunnelit. Ne on monta metriä leveät, niin niihin johonkin rakosiin on varmaan jäänyt. Tai sitten sormus on päätynyt tämän trasselimönjän joukkoon, ja sitten se menee tuonne voimalaitokselle polttoon, Graan avaa.Katso Puoli seiskan tv-juttu erosormusten erilaisista kohtaloista.
</article>
