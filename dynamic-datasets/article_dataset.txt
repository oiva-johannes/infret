<article name="Näin seuraat presi­den­tin­vaalien tulosiltaa ja osallistut keskusteluun Ylellä" href="https://yle.fi/a/74-20071267">
Ylen vaalistudiolla käy kuhina.Suomalaiset ovat aloittaneet äänestämisen presidentinvaalien ensimmäisellä kierroksella. Vaalihuoneistot aukesivat kello yhdeksän ja äänestys jatkuu kello 20:een asti. Näissä vaaleissa ennakkoon äänesti ennätykselliset 44 prosenttia.Yle seuraa tiiviisti vaalipäivän tapahtumia.Näin seuraat Ylen presidentinvaalivaalisisältöjäVerkossa vaalipäivää ja tulosiltaa seurataan aamusta saakka.Osallistu vaalikeskusteluun, vaali-chat aukeaa kello 19.00 yle.fi tai Yle-sovelluksessa.TV1:ssä vaalistudio kello 19.30 alkaen.Yle Radio Suomen vaali-ilta kello 19.30 alkaen.Ruotsinkielinen lähetys Yle Fem kello 19.50 alkaen.Lähetyksiä voi seurata Yle Areenassa ympäri maailmaa.Ketkä ehdokkaista siivittävät tiensä jatkoon, vai valitaanko Presidentinlinnan uusi valtias jo ensimmäisellä äänestyskierroksella?Näin illan jännitysnäytelmä eteneeYlen tulospalvelu verkossa, radiossa ja televisiossa seuraa hetki hetkeltä ääntenlaskentaa kello 20 alkaen, jolloin ennakkoäänet julkaistaan.Vaalikeskusteluun voi osallistua kello 19 alkaen, kun Ylen vaali-chat aukeaa. Keskustelussa voi esittää kysymyksiä asiantuntijoille, jotka ovat politiikantutkija Johanna Vuorelma sekä ulko- ja turvallisuuspolitiikan tutkija Hanna Smith. Ylen politiikantoimittaja Ari Hakahuhta on mukana keskustelussa, jota emännöi Piia Pasanen.Avaa kuvien katseluTulosillan tv-lähetystä harjoiteltiin eilen Helsingin kaupungintalolla.  Kuva: Jorma Vihtonen / YleVaali-iltaa seurataan kameroiden välityksellä Pasilan tulosstudiossa sekä Helsingin kaupungintalolta, jonne ehdokkaat kokoontuvat seuraamaan ääntenlaskennan etenemistä. Vierailemme myös illan mittaan ehdokkaiden vaalivalvojaisissa.Vieraana Yle TV1:n studiossa ovat yhteiskuntavaikuttamisen johtaja Jenny Suominen, vaaliasiantuntija Sami Borg, professori Tuomas Forsberg sekä vaaliasiantuntija Jussi Kekkonen.Mukana lähetyksessä on myös Ylen politiikantoimituksen päällikkö Paula Pokkinen sekä politiikantoimittaja Ari Hakahuhta. Juontajina toimivat Matti Rönkä ja Piia Pasanen.Suorassa tv-lähetyksessä on suomenkielinen ohjelmatekstitys ja Yle Areenassa on viittomakielinen tulkkaus rinnakkaislähetyksessä.
Noin kello 21–22 julkaistaan Ylen vaaliennuste.Ylen uutis- ja ajankohtaistoimituksen vastaava päätoimittaja Jouko Jokinen kertoo, minkälainen ponnistus presidentinvaalit uutistoimitukselle on.
</article>
<article name="Äänes­tys­prosentti voi nousta ”poikkeuk­sel­liseksi suomalaisessa vaali­his­toriassa”" href="https://yle.fi/a/74-20071294">
Presidentinvaalin äänestyspäivä on tänään sunnuntaina.Asiantuntijat odottavat korkeaa äänestysprosenttia, sillä epävarma tilanne maailmalla saa monet kiinnostumaan siitä, kuka hoitaa Suomen asioita kansainvälisellä kentällä.– Euroopassa on sotaa, ja mediassa on paljon huonoja uutisia. Elämme hyvin turbulentissa maailmassa. Se laittaa ihmiset pohtimaan demokraattisia oikeuksia ja niiden käyttämisen tärkeyttä, sanoo oikeusministeriön vaalijohtaja Arto Jääskeläinen.– Suomen kansainvälispoliittinen asema, Nato-jäsenyys ja vaalien vahva ehdokasasettelu puhuvat sen puolesta, että voidaan nähdä korkeaa äänestysprosenttia, toteaa Ylen vaaliasiantuntija ja Kunnallisalan kehittämissäätiön tutkimuspäällikkö Sami Borg.Sekä Jääskeläinen että Borg uskovat, että äänestysprosentti nousee yli 75:een, koska ennakkoäänestys oli ennätyksellisen vilkasta.– Se on merkki siitä, että nämä vaalit kiinnostavat. Gallupien valossa vaaliasetelma on niin mielenkiintoinen, että äänestäjät lähtevät kyllä liikkeelle myös vaalipäivänä, Jääskeläinen sanoo.– Kun ennakkoäänestysaktiivisuus on näin merkittävästi suurempaa kuin kuusi vuotta sitten, näyttää itsestään selvältä, että koko äänestysprosentti nousee, Borg toteaa.Tiistaina päättyneessä ennakkoäänestyksessä annettiin 1 882 670 ääntä. Suomessa asuvista äänioikeutetuista 44,5 prosenttia osallistui ennakkoäänestykseen.Edellisissä presidentinvaaleissa vuonna 2018 ennakkoon annettiin 1 559 488 ääntä ja ennakkoäänestysprosentti oli 36,7.Epävarmat voivat lähteä liikkeelleYlen torstaina julkaiseman kannatusmittauksen mukaan äänestäjät ovat aiempaa epävarmempia. Peräti neljännes vastaajista ei ilmoittanut kantaansa vaan kertoi tarkkailevansa tilannetta vaalipäivään asti. Tämä voi tarkoittaa vilkasta äänestysaktiivisuutta vielä tänään, ja myös sitä, että lopputulos voi kääntyä yllättäväksi.– Jos he tarkkailevat tilannetta ja päättävät lähteä äänestämään, kyllä se varmaan kertoo hyvää siitä, mikä äänestysprosentti lopulta tulee olemaan, Jääskeläinen kertoo.– Jos äänestysprosentti nousee merkittävästi, se voi tarkoittaa onnistumista sellaisille ehdokkaille, joiden puolueet eivät yleensä saa ihan täysipainoisesti kannattajia liikkeelle vaaleissa. Näissä presidentinvaaleissa tällaisesta tilanteesta voivat hyötyä erityisesti Jussi Halla-aho ja osittain myös Pekka Haavisto, sanoo Borg.Viime vuosina äänestysaktiivisuus on laskenutPitkän aikavälin trendi on, että äänestysaktiivisuus presidentinvaaleissa on laskenut, vaikka ennakkoäänestyksen suosio on noussut.Vuoden 2018 presidentinvaalissa Suomessa asuvien kansalaisten äänestysprosentti oli 69,9. Ennakkoon äänesti yli puolet äänioikeuttaan käyttäneistä, eli 52,5 prosenttia.Vuonna 1994 vastaavat luvut olivat 82,2 ja 42 prosenttia.

Nuoret saattavat nostaa äänestysprosenttiaVaikka presidentinvaalien kokonaisäänestysprosentti on vuosien varrella laskenut, Borg ja Jääskeläinen uskovat, että se kääntyy tällä kertaa nousuun.– Edellisten eduskuntavaalien äänestysprosentti oli 72. Pidän sitä erittäin hyvänä kansainvälisesti arvioituna. Veikkaan, että näissä presidentinvaaleissa saadaan sitäkin korkeampi aktiivisuus, Jääskeläinen sanoo.Hänen mukaansa presidentinvaalit todennäköisesti kiinnostavat eduskuntavaaleja enemmän, koska kyseessä on suora henkilövaali. Eduskuntavaaleissa myös puolueen saama äänimäärä vaikuttaa siihen, ketkä pääsevät läpi.Myös Borg luotaa aiempiin eduskuntavaaleihin, kun hän arvioi tämän kevään presidentinvaalien äänestysaktiivisuutta.– Jos verrataan vuosien 2015 ja 2023 eduskuntavaaleja, alle 25-vuotiaiden äänestysprosentti on noussut jopa kymmenisen prosenttiyksikköä. Meillä on sellainen muutos käynnissä, että nuoremmassa ikäryhmässä äänestysaktiivisuus on kohonnut. Tämä on yksi tekijä, mikä saattaa nostaa äänestysprosenttia näissä presidentinvaaleissa.Nuorten aktivoituminen voi lisätä äänestäjien määrää, sillä perinteisesti iäkkäämmät ihmiset ovat olleet ahkerampia äänestäjiä.– On täysin mahdollista, että tulemme nyt näkemään merkittävän äänestysprosentin nousun, joka olisi poikkeuksellista suomalaisessa vaalihistoriassa, Borg sanoo.Jos pohdit vielä kantaasi, saat apua ehdokkaan valitsemiseen Ylen vaalikoneesta.Lue lisää vaaleista täältä.Oikeusministeriön vaalijohtaja Arto Jääskeläinen kertoi ennakkoäänestysaktiivisuudesta Yle aamussa 23.1.2014.
</article>
<article name="Jesse Puljujärvelle tehtiin kesällä leikkaus, jollaisia ei tehdä Suomessa turval­li­suussyistä – huippulääkäri kertoo, miksi" href="https://yle.fi/a/74-20070675">
Kesän lonkkaleikkauksen jälkeen paluuta huipulle rakentava jääkiekkoilija Jesse Puljujärvi, 25, on päässyt hyvään pelivireeseen AHL-joukkue Wilkes-Barre/Scranton Penguinsissa.Suomalaishyökkääjä kirjautti tehopisteet 1+1, kun joukkue kukisti Lehigh Valleyn 4–3 varhain lauantain vastaisena yönä. Puljujärvi on iskenyt kymmenessä pelaamassaan AHL-ottelussa tehot 4+4=8.Pelaajan agentti Markus Lehto kertoo, että kuntoutusajan pitkä tauko peleistä näkyi, kun Puljujärvi palasi kaukaloon.– Ei enää olla oltu kuntoutusvaiheessa, mutta kyllä siinä aina oma aikansa menee, että oppii toimimaan uudistuneiden lonkkien kanssa, Lehto sanoo Yle Urheilulle.– Siihen, onko mies NHL-tasoa nyt, sanoisin, että jotkut vaihdot näyttävät täysin NHL-tasolta, mutta sen tason jatkuva ylläpitäminen on tietysti vielä hiukan haaste. Päivä päivältä eteenpäin on menty.Mikä ihmeen uudelleenpinnoitus?NHL-kauden 2022–2023 alavireisesti Edmontonissa ja Carolinassa pelannut Puljujärvi kertoi lonkkaleikkauksensa jälkeen heinäkuussa Yle Urheilulle taistelleensa lonkkiensa kanssa koko kauden. Lonkkien huoltoon meni aikaa ja kipulääkkeitä kului.Puljujärvi kertoi Iltalehdelle joulukuussa, että hänen molempiin lonkkiinsa tehtiin uudelleenpinnoitus.Suomen olympiajoukkueen lääkärinä useita kertoja toiminut ortopedian ja traumatologian erikoislääkäri Tuomo Karila kertoo, että uudelleenpinnoituksessa reisiluun pää pinnoitetaan, kun tavallisessa tekoniveloperaatiossa reisiluun kaula katkaistaan ja reisiluun ydinkanavaan laitetaan varrellinen tekonivel, jonka päässä on metallinen liukupintapallo.– Pallo voi olla eri materiaalia. Mutta pinnoitustekonivel on tyypillisesti metalli-metalli -pintainen, eli lonkkamaljakon puolessa on metalliliukupinta ja reisiluun päähän laitettava pinnoitus on myös metallipinta.Alla olevassa kuvassa vasemmalla uudelleenpinnoitus ja oikealla perinteinen tekonivel.

Karilan mukaan uudelleenpinnoitettu lonkka voi tuntua perinteistä tekoniveltä enemmän oman lonkan tuntuiselta, mutta suuria eroja perinteiseen malliin ei ole.– Periaatteessa kun jätämme reisiluun kaulan katkaisematta, ehkä oma anatomia pysyy paremmin mukana. Mutta tietysti aina pitää kysyä, onko oma anatomia välttämättä optimaalinen lonkkanivelen toiminnalle, jos kerran tekonivel joudutaan asentamaan 20-vuotiaalle miehelle. 20-vuotias ei ole perinteinen tekonivelpotilas.Karila kertoo, että uudelleenpinnoitus on nimenä hieman hämäävä, sillä leikkaus on perinteistä tekonivelleikkausta suurempi ja siitä toipuminen kestää kauemmin.– Joudutaan tekemään isompi avaus ja reittä joudutaan kiertämään huomattavasti, että saadaan reisiluun pää niin esille, että se voidaan työstää. Perinteinen tekonivelleikkaus voidaan tehdä pienemmästä avauksesta ja pienemmällä kudostraumalla. Näkisin, että perinteinen tekonivel antaisi mielestäni todennäköisesti paremman tuloksen.– Mutta tämä on tietysti tällainen mielipideasia, kun spekuloimme. En tarkkaan tiedä, mitä mallia on kyseiselle urheilijalle käytetty.Avaa kuvien katseluJesse Puljujärvi tavoittelee paluuta NHL-kaukaloon. Kuva: NHLI via Getty ImagesEi tehdä SuomessaPuljujärven operoi New Yorkissa tohtori Edwin Su, joka on tehnyt vastaavia operaatioita esimerkiksi NHL-seura Detroit Red Wingsin huippuhyökkääjä Patrick Kanelle ja tennistähti Andy Murraylle.Kalevan mukaan molempien lonkkien uudelleenpinnoitusta ei tiettävästi ole tehty ammattikiekkoilijoille.Tuomo Karila kertoo, ettei uudelleenpinnoituksia tehdä Suomessa tällä hetkellä kenellekään.Ensimmäiset uudelleenpinnoitukset tehtiin Suomessa 2000-luvun taitteessa, mutta alkuinnostuksen jälkeen useimmat merkit vedettiin markkinoilta, sillä pinnoitustekonivelistä irtosi metalli-ioneita, jotka aiheuttivat esimerkiksi tekonivelten ennenaikaista irtoamista ja muodostivat kasvainta muistuttavia pseudotuumoreita.– Se ei ole mikään kasvain, vaan tietynlainen metallikollektio, joka muodostuu lonkkaniveliin. Näistä tuli sen verran näpeille, että aika monet näistä tekonivelistä jouduttiin vaihtamaan. Kun perinteinen tekonivelmalli on kuitenkin paljon turvallisempi, ja niissä on erittäin hyvät, pitkäaikaiset seurantatulokset, niin pinnoitustekonivelet jätettiin Suomessa käytännössä pois, Karila sanoo.Metalli-ionien aiheuttamista riskeistä ei Karilan mukaan tiedetä kaikkea, vaikka aiheesta onkin tutkimusta.– Pyritään myös välttämään turhaa riskinottoa. Ei haluta pitää Suomen kansalaisia minään koekaniineina.Markkinoille on pyritty tuomaan myös keraamipintaisia pinnoitetekoniveliä, mutta ne eivät ole Suomessa lyöneet läpi.Avaa kuvien katseluPatrick Kane on pelannut lonkkaoperaationsa jälkeen vahvasti. Kuva: Icon Sportswire via Getty ImagesVielä huipputasolle?Lonkan uudelleenpinnoituksessa käyneet urheilijat ovat palanneet huipputasolle vaihtelevalla menestyksellä.Florida Panthersin kapteeni, puolustaja Ed Jonakovski pelasi 37 ottelua uudelleenpinnoituksen jälkeen kaudella 2013–2014, mutta lopetti sen jälkeen uransa.Kesällä 2022 lonkan uudelleenpinnoituksessa käynyt Washington Capitalsin huippusentteri Nicklas Bäckström ilmoitti marraskuussa jäävänsä pois kaukaloista. Hän ehti pelata 39 ottelua kaudella 2022–2023, mutta jäi edelliskausien pistetahdistaan. Tällä kaudella hän oli mukana kahdeksassa ottelussa tehoin 0+1.Tenniksen entisen maailmanlistan ykkösen Andy Murrayn lonkka uudelleenpinnoitettiin vuonna 2019, mutta hän ei ole kyennyt enää nousemaan maailman 40 parhaan joukkoon.Patrick Kane on sen sijaan loistanut palattuaan NHL-jäille. Yhdysvaltalaishyökkääjä on tehtaillut 19 Red Wingsissä pelaamassaan NHL-ottelussa pisteet 7+9=16.Edwin Su on operoinut kaikki edellä mainitut urheilijat.Avaa kuvien katseluEdwin Su (oikealla) on erikoistunut urheilijoiden lonkkien uudelleenpinnoitukseen. Vasemmalla Karen Su. Kuva: Roy Rochlin / Getty Images for Hospital for SpOrtopedi Tuomo Karila ei osaa sanoa, onko urheilijalla lonkan uudelleenpinnoituksen jälkeen mahdollisuus nousta aivan operaatiota edeltävälle tasolle.– Onko järkevää lähteä käyttämään lonkan tekoniveltä niin aggressiivisesti, vaikka siellä olisi hyvin kulutusta kestävä liukupari, on yksi asia. Ei ole paljon näyttöä, pystyykö asentoaisti ja muut palaamaan leikkausta edeltävälle tasolle. Työtä se vaatii paljon.Puljujärven agentti Markus Lehto ei kerro, millaisia neuvotteluja jatkosta on käyty, mutta uskoo suomalaisen pelaavan taas piakkoin jääkiekon korkeimmalla tasolla.– Olen vakaasti sitä mieltä, että Jesse Puljujärvi tulee pelaamaan tällä kaudella NHL:ssä. Edellyttäen tietysti, että lonkat toimivat ja saadaan toimimaan sillä tavalla, että mies pystyisi ylärajoillaan pelaamaan. Jossain määrin pitää huomioida, mistä ollaan tultu ja missä nyt mennään, Lehto sanoo.Puljujärvi teki edelliskaudella Carolinassa 17 ottelussa tehot 0+2.
</article>
<article name="NYT: Gaza-sopimus keskeyttäisi taistelut viikoiksi – neuvottelijat ”varovaisen optimistisia”" href="https://yle.fi/a/74-20071695">
Pariisissa on sunnuntaina määrä neuvotella Gazan sotaa koskevasta merkittävästä sopimusluonnoksesta, josta on väännetty viime päivien ajan Yhdysvaltojen johtamissa neuvotteluissa Israelin ja Hamasin välillä.The New York Times kertoo, että alustavan luonnoksen mukaan Israel keskeyttäisi taistelunsa Gazassa noin kahdeksi kuukaudeksi ja vastineeksi Hamas vapauttaisi reilut sata panttivankia, jotka se se kaappasi Gazaan lokakuussa.Vaikka neuvotteluosapuolten välillä on yhä merkittäviä erimielisyyksiä, ovat neuvottelijat varovaisen optimistisia lopullisen sopimuksen syntymisestä, kertovat amerikkalaislähteet New York Timesille. Sopimus voitaisiin lehden mukaan sinetöidä seuraavan kahden viikon kuluessa.Yhdysvaltain presidentti Joe Biden keskusteli perjantaina puhelimitse sopimusluonnoksesta Egyptin ja Qatarin johtajien kanssa. Kyseiset maat ovat toimineet välittäjinä Israelin ja Hamasin neuvotteluissa.Avaa kuvien katseluHamasin kaappaamien panttivankien omaisia mielenosoituksessa Tel Avivissa. Kuva: Abir Sultan / EPASopimuksen ensimmäisessä vaiheessa taistelut lopetettaisiin Gazassa noin 30 päivän ajaksi ja Hamas vapauttaisi panttivankeina pitämänsä naiset, iäkkäät sekä haavoittuneet. Tänä aikana Hamas ja Israel neuvottelisivat sopimuksen toisen vaiheen yksityiskohdista. Sopimuksen toisessa vaiheessa tulitauko jatkuisi yhä Gazassa noin 30 päivän ajan ja Hamas vapauttaisi panttivangeiksi ottamansa israelilaiset miespuoliset siviilit sekä israelilaissotilaat.Lisäksi sopimukseen kuuluisi palestiinlaisvankien vapauttamisia israelilaisista vankiloista sekä humanitäärisen avun lisäämistä Gazaan.Hamas-terroristijärjestö surmasi noin 1 200 ihmistä hyökätessään Israeliin lokakuun 7. päivä. Lisäksi järjestö otti noin 240 panttivankia. Israelin kostotoimissa Gazaan on sittemmin kuollut yli 25 000 ihmistä, joista suurin osa on naisia ja lapsia, sanoo Hamasin alainen Gazan terveysjärjestö. Ei ole tiedossa, kuinka moni Gazassa kuolleista on Hamasin taistelijoita.Lyhytkestoisen tulitauon aikana marraskuussa Israel vapautti noin 250 palestiinalaisvankia ja Hamas puolestaan vapautti noin sata panttivankia.Israelista Hamasin lokakuussa kaappaamista panttivangeista 136:n uskotaan olevan yhä Gazassa. Noin parinkymmenen heistä uskotaan menehtyneen.
</article>
<article name="Pariskunta remontoi entiseen kunnantaloon hotellin – sängynpäädyt veistettiin pihalta kaadetuista puista" href="https://yle.fi/a/74-20071084">
– Jos olisimme tienneet edes kymmenen prosenttia niistä ongelmista, mitä on edessä, tämä hanke olisi jäänyt tekemättä.Näin kertoo yrittäjä ja Jaala-hotellin omistaja Hannu Puhakka. Hän osti Jaalan entisen kunnantalon yhdessä vaimonsa Viorica Bucurin kanssa kymmenen vuotta sitten. Tarkoitus oli muuttaa kiinteistö hotelliksi.Nyt Jaala Hotel on viimein valmis ottamaan vastaan yöpyjiä, mutta yksinkertainen prosessi ei ole ollut.Puhakka kertoo kuvitelleensa aluksi, että kunnantalon vanhat toimistohuoneet voisi muuttaa hotellihuoneiksi sellaisinaan. Uudet huonekalut vain tilalle, ja vähän tuoretta maalia seiniin.Avaa kuvien katseluJaala-hotellin omistaja Hannu Puhakka osti entisen kunnantalon jo kymmenen vuotta sitten. Kuva: Maija Tuunila / YleKävi ilmi, että majoitustoiminnan paloturvallisuusohjeet eroavat toimistorakennuksista.Esimerkiksi kunnantalon vanhat ovet eivät kelvanneetkaan. Vanhojen ovien korjaaminen paloturvallisuutta vastaaviksi olisi maksanut liikaa, joten tilalle oli hankittava uudet.– Eivät ne ovet hirveästi muuttuneet, väri on vähän eri, mutta kyllä ne vaikuttavat samanlaisilta huoneilta kuin toimistoaikoina, Puhakka toteaa.Hannu Puhakka osti vaimonsa kanssa entisen kunnantalon, koska he halusivat remontoida siihen hotellin. Eteen tuli kuitenkin kaikenlaisia ongelmia. Video: Kalle Purhonen / YleKorona nakersi uskoa alaanJaalan kunta liittyi osaksi Suur-Kouvolaa vuonna 2009. Jaala sijaitsee Kouvolan ja Heinolan välimaastossa.Matkailuyritysten määrä ei ole viime vuosina erityisemmin muuttunut Kymenlaaksossa, mutta yöpymisvuorokausien määrä kasvaa koronan jäljiltä vuodesta toiseen.Koronapandemia hankaloitti Jaala Hotel -hotellin avaamista. Hannu Puhakan mukaan korona vähensi hänen uskoaan koko hotellialaan.– Ajattelimme, että ei kannata pitää kiirettä. Laitoimme jarruja maahan ja mietimme, että kannattaako tätä projektia edes jatkaa.Avaa kuvien katseluSekä hotellin aulaa että kaikkia hotellihuoneita koristaa käsin maalattu teos. Kuva: Maija Tuunila / YleRahoitusongelmia Puhakan hotelliprojekti oli kohdannut muutenkin. Aikanaan vanha kunnantalo onnistuttiin ostamaan lainarahalla, mutta maaseudulla sijaitsevan vanhan toimistorakennuksen vakuusarvo on Puhakan mukaan olematon. Rahoituksen hankkiminen hotelliin oli siis arvioitua hankalampaa.– Onneksi minulla oli vanhan yritystoimintani kautta kohtalaisen hyvät suhteet Nordean pankkiin ja sieltä sitten vähitellen saatiin lupaukset ja rahat kasaan, Puhakka toteaa.Avaa kuvien katseluHotelli sijaitsee Kouvolan ja Heinolan välillä Jaalassa. Kuva: Mirjam Tahkokorpi / Yle, Mapcreator, Open street mapYöpyä voi kunnanjohtajan huoneessaNyt Jaalan vanhan kunnantalon hotelli pääsee pyörähtämään kunnolla käyntiin.Hannu Puhakan mielestä kymmenen makuuhuoneen hotelli sopii parhaiten pienille ryhmille, jotka viettävät esimerkiksi sukujuhlia tai luokkakokousta. Myös kurssitoimintaa on mietitty.Kaikki hotellin huonekalut ovat uusiokäytettyjä. Osa on toimistokalusteita, sängyt saatiin remonttiin menneestä Kouvolan Vaakuna-hotellista.Avaa kuvien katseluHotellin aulassa sijaitsee entinen kunnantalon neuvonta. Nykyään sitä käytetään esimerkiksi aamiaistilana. Kuva: Maija Tuunila / YleAvaa kuvien katseluEntinen kunnanjohtajan huone, joka on nyt hotellin sviitti. Sängynpäädyt on tehty tontilta kaadetuista puista.  Kuva: Maija Tuunila / YleSängynpäädyt on rakennettu kunnantalon pihalla kasvaneista puista.– Pyrimme siihen, että tunnelmallisesti saamme tämän vastaamaan sitä aikakautta, jolloin tämä on ollut oikea kunnantalo, Puhakka kertoo.Vielä hotellin koristukseksi on tarkoitus kaivaa esiin vanhat kyltit. Silloin matkailija voisi yöpyä esimerkiksi ”Kunnanjohtajan” tai ”Kunnansihteerin” huoneessa.
</article>
<article name="Balet­ti­tanssija Emrecan Tanış löysi roskapostista kutsun Suomeen, ja se muutti koko hänen elämänsä" href="https://yle.fi/a/74-20071448">
Turkkilainen Emrecan Tanış, 33, olisi ehkä suomalaisyleisölle täysin tuntematon balettitanssija, ellei hän olisi käynyt läpi roskapostiaan Internet-kahvilassa Istanbulissa kesällä 2010.Tanış oli hakenut paikkaa Kansallisbaletin nuorisoryhmästä samana kesänä, mutta Suomesta ei kuulunut mitään puoleentoista kuukauteen.– Ajattelin, että peli on menetetty.Sitten hän löysi roskapostista kutsun tulla Suomen kansallisbalettiin.Kaikki kävi äkkiä. Tanış oli Suomessa kolmessa päivässä. Koko elämä meni uusiksi.– Syksy oli tulossa, ja minulla oli taskussa koko omaisuus, muutamia kymmeniä euroja ja matkalaukku täynnä Turkin helteisiin sopivia kesävaatteita.Emrecan Tanış aloitti balettiopinnot 10-vuotiaana Istanbulissa.Nykyään Tanış kuuluu Kansallisbaletin vakituiseen tanssijakuntaan. Hän on myös koreografi, jonka töitä on nähty Suomessa ja ulkomailla. Tanış on yksi yli 200 000 vieraskielisestä työllisestä Suomessa (2022). Hänen rekrytointinsa kertoo Kansallisbaletin kansainvälistymisestä, joka voimistui 2010-luvulla.Kansainvälistä uraa havittelevan balettitanssijan on täytynyt tottua voimakkaaseen koti-ikävään. Kerran se on meinannut tuhota koko hänen uransa.Isoäiti kasvattiTanış on kasvanut suurperheessä Küçükyalıssa, joka sijaitsee Istanbulin Aasian-puoleisessa osassa. Küçükyalılla oli huonomaineisen kaupunginosan maine, ainakin Tanışin lapsuudessa. Alueella liikkui hämärämiehiä ja rikollisia.– Jos etsit vaikeuksia, löysit niitä.Isä pyöritti leipomoa ”fiinimmässä” kaupunginosassa. Perheenpää lähti töihin aamukuudelta ja palasi kotiin kymmeneltä illalla.Konservatorion edessä hengaili todella upean näköisiä ihmisiä. Ihailin tanssijoiden olemusta ja ryhtiäPojan huonosta koulumenestyksestä huolissaan ollut isä ehdotti, että poika hakisi konservatorioon opiskelemaan musiikkia. Tanış oli 10-vuotias.– Turkkilainen koululaitos ei ollut minua varten, Tanış sanoo nyt.Poika lähti konservatorion pääsykokeisiin. Hän näki itsensä tulevaisuudessa kitaristina, jota muut palvovat.– Muistan pääsykoepäivän kirkkaana. Oli touko-kesäkuu, ja konservatorion edessä hengaili todella upean näköisiä ihmisiä. En tiennyt, että he olivat tanssijoita. Ihailin heidän olemustaan ja ryhtiään.Avaa kuvien katseluKansallisbaletissa Tanış on päässyt tekemään myös solistitehtäviä. Kuva: Henrietta Hassinen / YlePääsykoe meni musiikissa pipariksi, mutta hakemukseen piti kirjoittaa myös toinen vaihtoehto. Tanış oli jättänyt kohdan tyhjäksi.En kehdannut kertoa muille lapsille, että olin balettikoulussa. Pelkäsin, että minua kiusataanKonservatoriossa kysyttiin, eikö poika haluaisi kokeilla balettia?– En tiennyt mitään baletista, mutta pääsin sisään. Päätin koulussa, että minusta tulee isona balettitanssija.Kotikulmilla baletti ei ollut ilmeinen ammatinvalinta.– En kehdannut kertoa muille lapsille, että olin balettikoulussa. Pelkäsin, että minua kiusataan. Sanoin uteliaille, että opiskelen konservatoriossa teatteria.Teini-iässä mieli muutti. Tanış päätti kertoa muillekin, mitä hän opiskeli.– Siitä ei seurannut mitään pahaa. Olin väärässä ennakkoluuloineni.Tanış uskoo, että hän välttyi vaikeuksilta osin siksi, että kävi Istanbulin keskustassa asti balettikoulua. Päivät venyivät jo matkan takia iltaan. Isoäiti kasvatti pojan, sillä Tanışin vanhemmat olivat eronneet.Koti-ikävä painoi rinnassaSeitsemän vuotta kestäneiden balettiopintojen jälkeen nuori mies päätti hakea jatko-opintoihin balettikouluun Saksaan. Hän ei vielä tiennyt, että koti-ikävä vaani kulman takana.Isä vastusti lähtöä.– Hän olisi halunnut pitää minut lähellään. Kotona, samassa kaupungissa tai edes Turkissa.Tanış pääsi John Crankon nimeä kantavaan balettikouluun Stuttgartissa. Se on yksi maailman johtavista baletin opinahjoista.Lahjakas nuori mies sai täyden stipendin opiskelun, asumisen ja elämisen kattamiseksi, mutta unelmat hajosivat, kun kone laskeutui Stuttgartiin.– Tunsin itseni täysin tyhjäksi.Avaa kuvien katseluEmrecan Tanış kuvattiin Ylen studiossa tammikuussa 2024. Kuva: Henrietta Hassinen / YleSitten alkoivat vaikeudet. Tanış alkoi voida huonosti, tanssimisesta ei tullut mitään. Stuttgart tuntui kuolleelta kaupungilta Istanbuliin verrattuna. Kadut olivat tyhjiä, ihmiset vaikuttivat etäisiltä ja sunnuntaisin koko kaupunki pantiin kiinni.Tanış oli täysin hukassa.Ymmärrän nyt, että olin sairastunut mieleltäni Stuttgartissa– En tajunnut silloin, että minulla oli hirvittävä koti-ikävä. Kaipasin sitä suurperhettä, isää, veljeä ja isoäitiä, jotka olin jättänyt Istanbuliin. Yhtäkkiä minulla ei ollut ketään.Nuoren tanssijan haluttomuuteen kiinnitettiin koulussa huomiota, ja johto päätti, että Tanış saa lähteä. Hän palasi murtuneena maitojunalla kotiin.– Ymmärrän nyt, että olin sairastunut koti-ikävään Stuttgartissa.Kotona isä oli mielissään, kun poika palasi Turkkiin, mutta tuli toisiin ajatuksiin.– Isä sanoi, että yritä uudestaan. Saat hyvän koulutuksen Saksassa.Avaa kuvien katseluKoti-ikävä oli murtaa Tanışin uran alussa Euroopassa. Kuva: Henrietta Hassinen / YleTanış kokosi itsensä, lähti koetanssiin Müncheniin Heinz-Bosl-säätiön balettikouluun ja pääsi sisään.Baletti on pieni maailma, ja kouluun kantautui tieto, että Tanışilla oli ollut vaikeuksia Stuttgartissa. Münchenissä koulun johto alkoi empiä.– Onneksi eräs opettaja piti puoliani ja sain jäädä.Vaikeuksienkin jälkeen Tanış päätti panna kaikkensa peliin ja näyttää, mitä hänestä lähtee tanssijana.Koti-ikävää hän ei päässyt karkuun, se kaihersi rinnassa. Opiskelija-asuntolan turkkilainen kämppäkaveri auttoi jaksamaan.Aika oli myös taloudellisesti raskasta. Isä lähetti pojalleen kuukausittain mitä pystyi.– Rahat eivät silti riittäneet elämiseen. Kävin tanssimassa koulun ulkopuolella ansaitakseni edes vähän lisää rahaa.Suomessa on tilaa, vesijohtovettä voi juodaSuomi otti uuden tanssijan hetimiten syleilyynsä. Siltä parikymppisestä Tanışista tuntui. Hän oli saanut jo työn saksalaisesta balettiryhmästä, mutta perui sen, kun ovet Suomen kansallisbalettiin aukesivat.Kansallisbaletin silloinen johtaja Kenneth Greve pestasi lupaavan turkkilaistanssijan taloon, eikä se ole mikään ihme. Tanış näyttää prinssiltä ilman roolivaatteitakin, ja sellaiset hahmot ovat kysyttyjä baletin satumaailmassa.Hänellä on paksut, mustat, kiharat hiukset, ja toisessa korvassa killuu helmikorvakoru. Sormessa komeilee isältä saatu sormus, jota koristaa näyttävä kivi.Kaikki olivat minulle todella ystävällisiä KansallisbaletissaSuomeen kesähepenissä saapuneelle nuorelle miehelle järjestettiin tilapäinen majoitus, ja yksi balettilaisista avasi kukkaronsa lainatakseen tulokkaalle rahaa ensimmäiseen palkkapäivään asti.– Se oli hämmentävää. Kaikki olivat minulle todella ystävällisiä Kansallisbaletissa.Ihmiset voivat Tanış mukaan olla hyvin etäisiä balettiryhmissä. Hän arvelee, että se johtuu ainakin osaksi taiteenlajin kovasta kilpailusta.Nyt vuosien jälkeen Tanış kiittää yhä Suomea monesta asiasta.– Täällä on valtavasti tilaa, liikennettä ei juuri ole ja joka paikassa voi juoda vesijohtovettä.Istanbulissa moni asia on päinvastoin.Avaa kuvien katseluEmrecan Tanış kasvoi suurperheessä Istanbulissa. Samassa asunnossa elivät myös isovanhempien vanhemmat. Kuva: Henrietta Hassinen / YleTurkkilaistanssija ihmettelee suomalaista myyttiä puhumattomasta kansasta. Hänellä ei ole sellaista kokemusta.– It takes two to tango. Ihmiset puhuvat, kun heidät ottaa siihen mukaan.Tanış on saanut maistaa suomalaisuutta myös taiteessa. Hänelle Marjo Kuuselan baletti Seitsemän veljestä oli silmät avaava kokemus. Teos lämmitettiin uudelleen Kansallisbalettiin vuonna 2013.– Marjo Kuusela on suosikkikoreografini. Seitsemän veljestä on niin maanläheinen ja rehellinen teos.Koti-ikävä oli kaataa koko miehen uran sen alkumetreillä, mutta nyt yli kymmenen vuotta myöhemmin tilanne on toinen. Siihen on vaikuttanut hänen kokemuksensa Kansallisbaletista ja Suomesta.– En tunne koti-ikävää enää lainkaan. Palaan aina kotiin, kun palaan matkoilta Suomeen.Lue edellinen Kulttuurivieras tästä: Kirjailija Iida Turpeinen kaipaa humanistien ääntä yhteiskuntaan – ”Täällä on vallalla insinööriajattelu”
</article>
<article name="Lauri Markkanen vauhditti Utahin seuraen­nä­tyksiin – katso faneja ihastuttanut ”sirkusheitto”" href="https://yle.fi/a/74-20071698">
Pallopeleissä usein sanotaan, että ottelun alku on tärkeä. Lauri Markkasen Utah Jazz otti koripallon NBA:n yön kierroksella ohjeen kirjaimellisesti ja tehoili jo ensimmäisellä neljänneksellä seuraennätyksen 47 pistettä Charlotte Hornetsia vastaan.Tauolla pisteitä oli kasassa jo 82, mikä on sekin seuraennätys. Utah voitti vierasparketilla lopulta 134–122 Markkanen kirkkaimpana tähtenään. Suomalainen heitti 33 pistettä ja keräsi 12 levypalloa. Tupla-tupla oli Markkaselle jo kauden viidestoista. 30 pistettä ylittyi kahdeksannen kerran.Erityisen hyvin Markkanen operoi kolmen pisteen viivalta. Seitsemän onnistunutta kolmosta kahdestatoista yrityksestä on hänelle kauden paras saldo.Katso Markkasen huippuhetket Charlotte-ottelussa!Ensimmäisen neljänneksen lopulla Markkanen heitti yhden kauden näyttävimmistä koreistaan. Hän ajoi korille, kierähti pallon kanssa 180 astetta ja ujutti pallon sukkaan. Sosiaalisessa mediassa Markkasen suoritusta tituleerattiin ”sirkusheitoksi”.Jos Utahin ensimmäinen puolisko ottelussa oli historiallisen hyvä, toisella Charlotte pääsi vielä peliin mukaan. Ero pysyi loppuun asti turvallisen tuntuisesti kahdessatoista. Ottelun paras pistemies oli Charlotten PJ Washington, joka heitti 43 pistettä.– Emme ole niin hyviä kuin ensimmäisellä puolikkaalla, mutta emme myöskään niin huonoja kuin toisella, Utahin päävalmentaja Will Hardy tiivisti seuran verkkosivuilla.Utah on NBA:n läntisessä konferenssissa nyt yhdeksäntenä. Seuraavan kerran joukkue nähdään NBA-parketilla maanantain ja tiistain vastaisena yönä Brooklyn Netsiä vastaan.Avaa kuvien katseluLauri Markkanen oli jälleen joukkueensa paras pistemies. Kuva: NBAE via Getty Images
</article>
<article name="Sääntö-Suomen hyvä puoli on se, että anaalitappi ei jää jumiin – testaa miten hyvin tunnet standardit" href="https://yle.fi/a/74-20070878">
Vuonna 1904 Baltimoren kaupungissa syttyi tuhoisa tulipalo. Baltimoren oman palokunnan avuksi hälytettiin apuvoimia myös lähikaupungeista. Siitä ei ollut juurikaan apua, sillä naapurikaupungeista tulleiden palokuntien letkuliittimet eivät sopineet Baltimoressa käytössä olleisiin paloposteihin.Siksi tulipalo roihusi kaupungissa kolmenkymmenen tunnin ajan ja tuhosi 1 500 rakennusta maan tasalle.Mutta oli tuhoisassa tulipalossa jotain hyvääkin: se oli nimittäin lähtölaukaus letkuliittimien standardoinnille. Kun kaikilla palokunnilla on samanlainen kalusto, hädän tullen naapurikunnan palomiehistä on oikeasti apua.Tänä päivänä moni asia on samaan tapaan säädelty. Yhdessä sovitun standardin ansiosta A4-kopiopaperit sopivat eri valmistajien tekemiin tulostimiin. Ja vieläpä eri puolilla maailmaa.Puoli seitsemän jutussa on esitelty lisää elämää helpottavia ja turvallisuutta lisääviä säädöksiä.
</article>
<article name="Onko ehdokas vielä hakusessa? Lue ainakin nämä vaikuttavat jutut" href="https://yle.fi/a/74-20071047">
Presidentinvaalien ensimmäinen kierros käydään tänään sunnuntaina. Äänestäminen on mahdollista vielä iltakahdeksaan saakka.Kokosimme yhteen ennen vaaleja julkaisemiamme artikkeleita, joiden avulla voit tutustua ehdokkaisiin ja miettiä äänestyspäätöstäsi.Voit tutustua ehdokkaisiin myös Ylen vaalikoneessa.Ystäväkirja paljastaa ehdokkaista yllättäviä asioitaAvaa kuvien katseluPresidenttiehdokkaat jakavat ystäväkirjassa muistojaan ulkomailta. Kuva: Eeva Sarlin / YlePyysimme presidenttiehdokkaita täyttämään ystäväkirjan. Juttu muun muassa paljastaa ehdokkaiden suosikkikaupungit ja lempiruoat ulkomailla, kamalimmat reissukokemukset, esikuvat sekä saavutukset ulkopolitiikassa – monelle tutussa muodossa.Lue lisää: Jokainen presidenttiehdokas täytti ystäväkirjan – se paljastaa menneisyyden poikkeuksellisella tavallaVoidaanko presidentti potkia ulos? Voiko hänen lapsensa saada opintotukea?Avaa kuvien katselu Kuva: Silja ViitalaVideoilla Ylen toimittajat Elli Piirainen ja Jimi Holmberg kertovat yksityiskohtia – kummallisiakin sellaisia – presidentin tehtävistä. Miksi presidentti voi armahtaa rikollisia? Kuinka paljon presidentti tienaa? Voiko presidentti saada potkut? Muun muassa näihin kysymyksiin saat vastauksen.Lue lisää: Mitä se edes tekee, häh? Tämä juttu näyttää hyvin selvästi, miksi meillä on presidenttiPresidenttiehdokkaat paljastavat arvonsa – vertaa itseäsi heihinAvaa kuvien katselu Kuva: Asmo Raimoaho / YleTasavallan presidentti on ennen kaikkea ulko- ja turvallisuuspolitiikan johtaja, mutta suomalaiset odottavat häneltä myös arvojohtajuutta. Tässä jutussa voit testata, kenen arvomaailma vastaa eniten omaasi – ja kuka edustaa sinulle vieraimpia arvoja.Lue lisää: Testaa, kuinka hyvin omat arvosi vastaavat presidenttiehdokkaiden arvoja: vastaukset voivat yllättääRaati arvioi ehdokkaiden ruotsin kielen taidotAvaa kuvien katseluLi Andersson puhuu äidinkielenään ruotsia, ja se kuuluu hänen ruotsin osaamisessaan. Kuva:  Antti Haanpää / YleKoska presidentti johtaa ulkopolitiikkaa, myös hänen kielitaidollaan on merkitystä. Osalla presidenttiehdokkaista on kielipelissä etulyöntiasema. Svenska Ylen raati arvioi ehdokkaiden ruotsin taidot.Lue lisää: Kaksi on täysiä kymppejä, yksi saa tylyn viitosen – raati arvioi ehdokkaiden ruotsin kielenJoku heistä on pian maan ykköspuolisoAvaa kuvien katseluPresidenttiehdokkaiden puolisot: Kirsi Aaltola, Merja Rehn, Antonio Flores, Juha Mustonen, Hilla Halla-aho, Suzanne Innes-Stubb, Juha Pursiainen, Jasmine Pajari ja Roope Knapp. Kuva: Mimmi Nietula / Yle, Markku Pitkänen / Yle, Mikko Koski / Yle, Berislav Jurišić / Yle, Jaani Lampinen / Yle ja Kimmo Brandt / AOPPresidentin puolison pesti on arvokas, vaikka hänellä ei virallista asemaa olekaan. Tapasimme lähes kaikki presidenttiehdokkaiden puolisot, joista moni ei ole juuri esiintynyt aiemmin julkisuudessa.Lue lisää: Esittelemme presidenttiehdokkaiden puolisot – Flores haaveilee vielä lapsesta, Innes-Stubb pohtii oman uransa jatkoaRaati arvioi, mitä vaalipotretit paljastavat presidenttiehdokkaistaAvaa kuvien katseluPresidentinvaalien vaalijulisteita Helsingin Pasilassa. Kuva: Silja Viitala / YleLähes kaikki ehdokkaat hymyilevät vaalikuvissaan, tummansininen väri hallitsee. Asiantuntijoista ja opiskelijoista koottu raati analysoi presidenttiehdokkaiden vaalipotretit.Lue lisää: Raati arvioi, mitä vaalipotretit paljastavat presidenttiehdokkaista – yksi kuva mietitytti monia
</article>
<article name="Testaa, kuinka hyvin omat arvosi vastaavat presi­dent­tieh­dok­kaiden arvoja: vastaukset voivat yllättää" href="https://yle.fi/a/74-20068848">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.Tasavallan presidentti on ennen kaikkea ulko- ja turvallisuuspolitiikan johtaja, mutta suomalaiset odottavat häneltä myös arvojohtajuutta.Presidentti tulkitsee maailmaa, herättelee keskustelua ja ottaa kantaa aiheisiin, jotka eivät suoraan kuulu hänen toimivaltaansa.Tämän vuoksi on merkitystä myös sillä, millaisten lasien läpi hän maailmaa katsoo.Esitimme ehdokkaille erilaisia arvokysymyksiä. Tästä jutusta selviää, mitä ehdokkaat ajattelevat muun muassa sukupuolten moninaisuudesta, maahanmuutosta ja nuorten mielenterveydestä.Entä pitäisikö heidän mielestään ilmastonmuutos asettaa kaiken politiikan teon keskiöön tai myös alle 15-vuotias voida tuomita vankeusrangaistukseen?Jutussa voit myös verrata omia arvojasi ehdokkaiden arvoihin – klikkaa vain omaa näkemystäsi kuvaavinta täppää. Emme tallenna lukijoiden vastauksia.
Toteutus vaatii toimiakseen JavaScriptin.
Ensimmäiset kaksi ehdokkaille esitettyä väittämää koskivat sukupolvien välistä tasa-arvoa. Valtaosa heistä ei tahtonut tehdä eroa sukupolvien välillä, ja arvoasteikon keskelle muodostuikin tungosta.Vasemmistoliiton Li Andersson poikkesi kaikista muista ehdokkaista olemalla lähes täysin sitä mieltä, että maailma oli aiemmille sukupolville helpompi paikka.Avaa kuvien katseluAnderssonin mielestä oli pitkään niin, että kullakin sukupolvella oli paremmat oltavat kuin edellisellä.– Kun tarkastellaan nykytilannetta Suomessa, meillä on tietoa siitä, että koulutustason nousu on pysähtynyt. On myös yhä enemmän epävarmuutta työelämässä. Meillä on myös ilmastokriisi ja luontokriisi, jotka vaikuttavat hyvin keskeisesti siihen, millaisissa elinolosuhteissa nykypäivän nuoret ikäpolvet tulevat elämään.Anderssonin mukaan myönteistä kehitystä on kuitenkin tapahtunut esimerkiksi ymmärryksessä yhteiskunnan monimuotoisuudesta ja ihmisoikeuksista.
Toteutus vaatii toimiakseen JavaScriptin.
Yllä olevassa kysymyksessä ehdokkaat ottivat kantaa siihen, kenen kuuluu kantaa vastuu opiskelijoiden toimeentulosta.Harkimo painotti eniten opiskelijan omaa vastuuta taloudestaan. Hän kannattaa nykyistä opintotukijärjestelmää, mutta poistaisi opiskelijoiden työnteolta tulorajat.Kiinnostavaa on kuitenkin se, että valitsijayhdistyksen ehdokas Pekka Haavisto (vihr.) ja SDP:n ehdokas Jutta Urpilainen kallistuvat enemmän opiskelijan oman vastuun kannalle kuin esimerkiksi kokoomuksen Alexander Stubb ja perussuomalaisten Jussi Halla-aho.Haavisto pitää tärkeänä, että opintososiaaliset edut säilytetään. Etenkään opiskelijoiden asumismahdollisuuksiin ei pitäisi hänen mielestään tehdä suuria muutoksia.– Tietysti on tärkeää, ettei opiskelija velkaannu opiskeluiden aikana. Nykymaailman pätkätyömaailmassa velkakuormasta voi olla vaikea päästä eroon. Sellainen opintotuki tietysti pitää olla, että perustarpeet tyydytetään, Haavisto sanoo.Avaa kuvien katseluToisaalta Haavisto toteaa, että myös työkokemuksen kartuttaminen jo opiskelujen aikana on hyödyksi.Stubbin mielestä yhteiskunnan tuen on oltava olennainen osa opiskelijan toimeentuloa. Samaan hengenvetoon hän painottaa kuitenkin opiskelijan omaa vastuuta.– Itse sain isotkin opiskeluedut aikoinaan, kun opiskelin. Ilman niitä en olisi voinut toimia. Sen toinen puoli ovat jonkinnäköiset vastuut, hän sanoo.Avaa kuvien katseluHän kertoo maksaneensa Yhdysvalloissa opiskellessaan suuria lukukausimaksuja, eikä rahojen kerääminen niitä varten ollut aina helppoa.– On tärkeää, että yhteiskunta pystyy auttamaan, mutta jos uskaltaa ja haluaa ottaa riskiä, niin pitää myös voida se tehdä, Stubb sanoo.
Toteutus vaatii toimiakseen JavaScriptin.
Valtaosa ehdokkaista kallistui sen kannalle, että ilmastonmuutoksen torjumisen pitää olla kaiken politiikan teon keskiössä.Vain Halla-aho oli selkeästi sitä mieltä, että ilmaston­muutoksen torjuntaan voidaan keskittyä vasta, kun Suomen talous on kunnossa.Kristillisdemokraattien ehdokas Sari Essayah sijoitti itsensä keskelle, sillä hänen mielestään väittämät eivät sulje toisiaan pois.– On vanhanaikaista ajatella, että ilmastonmuutoksen torjuminen olisi lähtökohtaisesti talouden heikentämistä. Meillä on Suomessa paljon puhtaan teknologian osaamista ja innovaatioita, joita voimme edistää viennin kautta ja samalla kasvattaa talouden hyvinvointia.Avaa kuvien katseluEssayahin mukaan ei voi ajatella myöskään niin, että vain ilmastonmuutoksen torjunta olisi politiikan teon keskiössä.
Toteutus vaatii toimiakseen JavaScriptin.
Maahanmuuttoa käsittelevä kysymys synnytti jonkin verran hajontaa ehdokkaiden välillä.Kannatuskyselyjä johtava Stubb varoo ottamasta tiukasti kantaa ja sijoittaa itsensä janan keskelle. Näin hän tekee kaikkiaan puolessa vastauksista.Valtaosa ehdokkaista kallistui kuitenkin sille kannalle, että maassa tulee elää maan tavalla. Selkeimmin tätä mieltä olivat Halla-aho ja Liike Nytin Harry Harkimo, mutta Urpilainen on arvojanalla heti heidän vieressään.Avaa kuvien katseluUrpilainen perustelee vastaustaan toteamalla, että Suomessa jokaisen on sitouduttava esimerkiksi sukupuolten väliseen tasa-arvoon.– Suomessa eletään Suomen lainsäädännön ja yhteiskunnan perustavien arvojen ja toimintatapojen mukaan. On selvää, että kunnioitamme kaikkia uskontoja ja kulttuureja, mutta uskonnon tai kulttuurin varjolla ei voi poiketa lainsäädännöstä tai polkea toisen ihmisen itsemääräämisoikeutta, Urpilainen sanoo.
Toteutus vaatii toimiakseen JavaScriptin.
Viime vuonna poliitikot kävivät repivää keskustelua uudesta translaista. Ehdokkaiden sukupuoli- ja seksuaalivähemmistöjä koskevia arvoja ja asenteita tarkasteltiin kysymällä, onko sukupuolia olemassa heidän mielestään kaksi vai useampia.Halla-aho ja Essayah edustavat toista ääripäätä, jonka mukaan niitä on kaksi. He perustelevat vastauksiaan biologialla, mutta lisäävät, että kokemuksia omasta sukupuolesta voi olla monia.Valtaosa ehdokkaista kallistuu sukupuolten monimuotoisuuden kannalle.Valitsijayhdistyksen ja keskustan ehdokas Olli Rehn on selkeästi enemmän sitä mieltä, että sukupuolia on useampia.Hän kertoo tarkastelevansa asiaa ennen kaikkea ihmisoikeuskysymyksenä.– On ihmisiä, jotka tutkitusti eivät ole joko naisia tai miehiä tai kokevat, että heidän identiteettinsä ei ole naisen tai miehen identiteetti. On mielestäni peruste selvittää kolmannen sukupuolen juridiset edellytykset. Ihmisyyden kirjo on laaja, ja he ovat myös luojan luomia niin kuin me muutkin, Rehn sanoo.Avaa kuvien katseluRehn toteaa, ettei kysymys kuulu presidentin toimivaltaan, mutta pitää sitä tästä huolimatta tärkeänä arvokysymyksenä.
Toteutus vaatii toimiakseen JavaScriptin.
Peruskoulun uskonnonopetuksen puolesta liputtavat kaikki presidenttiehdokkaat.Pieniä eroja ehdokkaiden väliltä löytyy, mutta yksikään ei kallistu sen kannalle, että uskonnon tunneista tulisi kouluissa luopua.Avaa kuvien katseluValitsijayhdistyksen ehdokkaan Mika Aaltolan mukaan uskontoihin perehtyminen ei ole keneltäkään pois ja auttaa ymmärtämään myös maailmanpolitiikkaa.– Voi sanoa, että uskonnollisuus on yleisyhteiskunnallinen piirre. Kansalaisuskonnon ymmärrys, erityisesti omien perinteiden mutta myös muiden, antaa avaimia ja ikkunoita ymmärrykseen, hän perustelee.
Toteutus vaatii toimiakseen JavaScriptin.
Nuorten väkivalta ja rikollisuus nousivat viime vuonna suureksi puheenaiheeksi. Nuorisorikollisuutta käsittelevä kysymys sai ehdokkaiden vastauksissa aikaan suurinta hajontaa.Haavisto ja Andersson ovat täysin sitä mieltä, että alle 15-vuotias on liian nuori ottamaan täyttä vastuuta teoistaan.Harkimo ja Halla-aho sen sijaan kallistuvat eniten sen kannalle, että myös alle 15-vuotias pitäisi voida tuomita sakkoon tai vankeusrangaistuksen.Harkimon mukaan alaikäiset ovat yhä enemmän mukana rikoksissa ja ovat käyttäneet jopa aseita.– Ruotsissa käytetään nuoria rikoksissa, koska he välttyvät rangaistuksilta. Jotta Suomessa ei yleistyisi se, että käytetään nuorempia ja nuorempia, heille pitäisi olla myös rangaistukset, hän sanoo.Avaa kuvien katselu
Toteutus vaatii toimiakseen JavaScriptin.
Nuorten mielenterveysongelmia koskeva kysymys ei juuri jaa ehdokkaita. Suurin osa on selkeästi sitä mieltä, että ongelmaa ei oteta Suomessa tarpeeksi vakavasti.Vain Halla-aho on kahden vaiheilla. Hänen mielestään mielenterveystyöhön tulisi suunnata enemmän resursseja.Ihmisiä ei Halla-ahon mukaan pidä kuitenkaan lietsoa siihen, että jokaisella on mielenterveysongelma vain sen takia, että heillä on ikäkauteen kuuluvia kriisejä.– Kun ihmiselle annetaan diagnoosi, tulee siitä helposti osa hänen identiteettiään. Hän alkaa itse uskoa, että hänellä on päässä jotain vikaa, vaikka ne ovat monesti ohimeneviä asioita.Avaa kuvien katseluHalla-aho peräänkuuluttaa vanhempien vastuuta.– Nuorisoon ei tulisi lietsoa pahoinvointia erilaisilla ilmiöillä, kuten ilmastoahdistus tai sukupuolihysteria. Ne eivät ainakaan auta näiden ahdistuksen tunteiden purkamisessa.
</article>
<article name="Olo oli surkea, vaikka Hanna-Leena Kuisma oli dieeteillä ja treenasi rankasti – verikokeen tulos muutti kaiken" href="https://yle.fi/a/74-20071355">
Olo 2.0 – tästä tulee tapaTammikuussa etsimme parempaa oloa yhdessä.Liity porukkaanOnneksi homma räjähti käsiin. Niin nokialainen Hanna-Leena Kuisma, 38, ajattelee nyt, kuusi vuotta burnoutin jälkeen.– Olen aina ollut kiltti ja joustava, enkä ole osannut suojella itseäni. Töissä olin aina valmis mihin tahansa, Hanna-Leena kertoo.Hän oli työskennellyt julkisessa terveyskeskuksessa viisi vuotta pääasiassa hammashoitajana. Hoitotyötä mieluisampia Hanna-Leenalle olivat toimistohommat, joita hän sai tehdä itsenäisesti. Työtehtävät vaihtuivat usein yllättäen kesken päivän.– Hoitotyössä raskainta oli se, etten pystynyt hallitsemaan sitä. Ruokatauot jäivät usein pitämättä, ja jos hammaslääkäri oli myöhässä, asiakkaat kiukuttelivat minulle.Eräänä päivänä helmikuussa 2017 Hanna-Leena oli väsynyt ja uskoi olevansa tulossa kipeäksi. Päivästä tuli taas kerran kiireinen, ja taukoja jäi pitämättä.Hanna-Leenan olo huononi, ja hän hakeutui terveydenhoitajalle. Hän istui alas ja purskahti heti itkuun. Uupunut Hanna-Leena jäi sairauslomalle, joka kesti lopulta kolme kuukautta.– Kun sain vihdoinkin luovuttaa ja levätä, jämähdin kotiin makaamaan. Ensimmäisen kuukauden elin sumussa.Paino nousi 25 kiloa vuodessaHanna-Leena ei jaksanut enää harrastaa mitään. Roskaruoka ja herkut maistuivat. Hanna-Leenalla todettiin lievä masennus, ja hän aloitti masennuslääkityksen.– Sanotaan, että lääke ei vaikuta painonnousuun, mutta varmasti vaikutti, koska se lisäsi ruokahalua. Lihoin vuodessa 25 kiloa.Oltuaan kolme kuukautta sairauslomalla Hanna-Leena yritti palata osa-aikaisesti töihin. Hänelle mieluisat toimistotyöt otettiin pois. Jäljelle jäi hoitotyö, jossa hän joutui venymään kuten ennenkin.Avaa kuvien katseluHoitotyössä on raskainta se, ettei työtä pysty hallitsemaan itse, sanoo Hanna-Leena Kuisma. Kuva: Jani Aarnio / YleKesälomalla Hanna-Leena ymmärsi, ettei voisi enää palata samaan työhön. Hän haki opiskelemaan tradenomiksi Tampereen ammattikorkeakouluun. Syksyllä alkoivat opinnot ja uusi työ asiakaspalveluneuvojana puhelinoperaattorilla.– Toivuin edelleen uupumuksesta, mutta olin iloinen, että sain päiviini täytettä ja uutta opittavaa. Se auttoi pääsemään eteenpäin.Elämänmuutos kesti aina pari viikkoaHanna-Leena yritti pudottaa painoaan pikadieeteillä ja rankoilla treeniohjelmilla. Hän ei jaksanut noudattaa niitä paria viikkoa kauempaa. Paino ei pudonnut, ja olo oli surkea.– Vanhat vaatteet eivät menneet päälle, enkä tunnistanut itseäni peilistä. Silti minulla ei ollut fyysisiä eikä henkisiä voimavaroja rajuihin kunto-ohjelmiin.Vanhat vaatteet eivät menneet päälle, enkä tunnistanut itseäni peilistä.Hanna-Leena KuismaHanna-Leena jätti painonpudotuksen sikseen. Kolmen vuoden ajan hän keskittyi ainoastaan opintoihin ja työntekoon. Kun opinnot alkoivat olla loppusuoralla, hän päätti käydä verikokeissa.– Tulokset olivat karmaisevat: kaikki arvot viittasivat kakkostyypin diabetekseen. Tajusin, että jotain pitää tehdä.Hän päätti muuttaa ruokailutapansa, kun opinnäytetyö olisi hyväksytty ja hänellä riittäisi energiaa muuhunkin. Hanna-Leena halusi ennen kaikkea veriarvonsa kuntoon ja lähti siksi liikkeelle ruoasta.– Olen aina ollut perso suklaalle ja käynyt usein väsyneenä ostamassa kaupasta suklaalevyn. Olen vetänyt sen sitten jo autossa tai viimeistään kotimatkalla.Uudet rutiinit ja uusi työKesän korvalla Hanna-Leena jätti pois muut herkut paitsi jäätelön ja alkoi syödä iltapäivisin terveellistä välipalaa: rahkan, omenan ja kourallisen manteleita. Lisäksi hän alkoi käydä rauhallisilla kävelylenkeillä. Pois jäi myös alkoholi, jonka Hanna-Leena oli huomannut huonontavan paitsi veriarvoja myös unen laatua.Avaa kuvien katseluPitkän tauon jälkeen Hanna-Leena Kuisma aloitti liikunnan rauhallisilla kävelylenkeillä. Kuva: Jani Aarnio / YleKun välipalan syömisestä tuli rutiini, Hanna-Leena alkoi syödä myös aamupalaa ja myöhemmin viisi ateriaa päivässä. Sitten hän alkoi syödä enemmän kasviksia lounaalla ja päivällisellä.– En odottanut radikaaleja muutoksia tai pyrkinyt pudottamaan painoani tietyssä ajassa. Tärkeintä oli saada oma pääni kuntoon ja olla itseäni kohtaan armollinen, Hanna-Leena sanoo.Vuoden aikana paino putosi 15 kiloa, ja samalla veriarvotkin paranivat.Syksyllä Hanna-Leena aloitti palveluneuvojan työn terveydenhuoltoalan yhtiössä Mehiläisessä. Hän piti yhä kiinni säännöllisestä ruokarytmistä ja kävelylenkeistä.– Lopetin vaa’an kyttäämisen ja itseni kiusaamisen. Annoin kropalleni ja mielelleni aikaa keskittyä uusien asioiden oppimiseen.Hanna-Leenan toipuminen uupumuksestaan oli edelleen kesken. Hän kertoi siitä avoimesti työnantajalleen.– Kun kuormituin liikaa, se otettiin huomioon ja työtäni kevennettiin hetkeksi.Korkea kynnys lähteä salilleAvaa kuvien katseluHanna-Leena Kuisma pelkäsi, että kuntosalilla muut katsovat häntä ylipainon vuoksi. Kuva: Jani Aarnio / YleKun uusi työ oli tullut tutuksi, Hanna-Leena halusi alkaa käydä taas kuntosalilla. Tuttu personal trainer teki hänelle helpon aloitusohjelman, johon kuului muutama liike kerran viikossa.– Oli iso kynnys lähteä salille, vaikka polte oli kova. Vanhat salivaatteeni eivät enää mahtuneet päälle ja pelkäsin, että kaikki katsovat minua, kun olen niin lihava, Hanna-Leena kertoo.Treenaaminen tuntui hyvältä, ja kahden kuukauden jälkeen hän alkoi tehdä pidemmän treeniohjelman kahdesti viikossa. Nykyään salitreenejä on kolmesti viikossa. Lisäksi Hanna-Leena käy avantouimassa ja harrastaa kali-kamppailulajia.Yksi muutos kerrallaanTerveyden ja hyvinvoinnin laitoksen THL:n tutkimuspäällikön Susanna Raulion mukaan moni epäonnistuu muuttamaan elämäntapojaan, koska yrittää muuttaa liian monta asiaa kerralla.– Paino voi pudota tiukalla dieetillä, mutta kukaan ei pysty elämään niin koko loppuelämäänsä. Syömistä ja esimerkiksi välipaloja ei pidä pelätä, Raulio kertoo.Paino voi pudota tiukalla dieetillä, mutta kukaan ei pysty elämään niin koko loppuelämäänsä.Susanna RaulioHän kannustaa aloittamaan itselle helpoimmasta asiasta. Se voi olla vaikka säännöllinen syöminen tai kasvisten lisääminen ruokavalioon.– Elämäntapamuutosta ei kannata edes yrittää silloin kun on esimerkiksi uupunut tai elämä on hyvin hektistä, Raulio sanoo.”Peikko tulee välillä olkapäälle”Nykyisin Hanna-Leena on Mehiläisen suun terveyden myyntipäällikkö ja nauttii työstään.– Tämä työ on kuin minulle tehty. Pidän ongelmanratkaisusta ja siitä, että olen saanut lisää vastuuta, hän kiittelee.Työ ja vapaa-aika ovat nyt tasapainossa. Ja jos ne eivät joskus ole, Hanna-Leena tunnistaa uupumuksen merkit. Ensin kärsii uni, sitten liikunta ja lopulta hän haluaa vain käpertyä iltaisin peiton alle syömään suklaata.– Uupua voi niin työssä kuin vapaa-ajallakin, jos tekemistä on liikaa. Tarvittaessa jätän pois yhdistystoiminnan ja salitreenit. Käyn vain kävelyllä.Avaa kuvien katseluJos Hanna-Leena Kuisma uupuu liikaa, hän jättää salitreenit väliin. Kuva: Jani Aarnio / YleHanna-Leena on pudottanut painonsa samaan lukemaan kuin ennen uupumistaan. Hän huolehtii edelleen säännöllisestä syömisestä ja liikunnasta – eikä unohda myöskään herkuttelua. Hän on nyt paremmassa kunnossa kuin koskaan.– Silti peikko tulee silti välillä olkapäälle sanomaan, että nyt pitää äkkiä laihduttaa. Osaan nykyisin hiljentää sen. Ulkonäössäni ei ole virheitä, ei kenenkään ulkonäössä ole.Kolme vinkkiä – tee ainakin nämä1. Aloita pienestäAla käydä vaikka kävelyllä kerran viikossa. Yritä iltapäiväväsymyksen aikaan syödä välipala karkkipussin sijaan.2. Älä jätä kaikkia herkkuja poisJos olet perso suklaalle, jätä se pois, mutta ota tilalle jokin vähemmän houkutteleva herkku, jota sinun ei tee mieli syödä joka päivä.3. Jos et jaksa, lepääJos olet uupunut henkisesti, sinun ei kannata rääkätä itseäsi rankalla jumpalla. Mene mieluummin vaikka kävelylle.Ladataan lomaketta...Olo 2.0 on sisältökokonaisuus unesta, ravinnosta ja liikunnasta. Tammikuussa etsimme parempaa elämää yhdessä toimittaja Inkeri Alatalon kanssa. Katso Olo 2.0:n jakso 8: Kuva musta itestä on muuttunu.
</article>
<article name="Ihmiset pilasivat papin työn: ”Se ei merkitse heille mitään”" href="https://yle.fi/a/74-20069503">
Joka kerta pappina työskentelevällä Sonjalla käy mielessä, millainen porukka häntä odottaa yleisössä.– Junnaan vuodesta toiseen hautajaisia, kasteita ja avioliittoon vihkimisiä, joissa ketään ei oikeasti kiinnosta, mitä puhun. Tärkeintä on saada asia nopeasti hoidettua, jotta he pääsevät kahville.Sonja huomaa tämän ihmisten eleistä ja ilmeistä. He saattavat vilkuilla kelloaan tai puhelintaan. Ihmisten katse siirtyy seinille tai he liikehtivät hermostuneesti. Silmissä ei näy iloa.Tällaisia tilaisuuksia on valtaosa.Välillä Sonja kertoo näkevänsä kummeista, ketkä ovat olleet viihteellä ristiäisiä edeltävänä iltana. He huohottavat, hiki valuu ja he eivät haluaisi pidellä enää vauvaa sylissä.Lisäksi osa vanhemmista supattaa keskenään, kun Sonja puhuu. Hänen on vaikeaa sulattaa sitä.– Vanhemmat vaivautuvat kastamaan lapsensa, mutta se ei kuitenkaan merkitse heille mitään.Sonja kokee työssään merkityksettömyyden tunnetta viikoittain.Hän ei ole kertonut ajatuksiaan kellekään. Papin työssä merkityksettömyyden tunne on hänestä tabu, josta ei saa puhua ääneen.– Se liittyy ennen kaikkea kutsumukseen, että tässä pitäisi pysyä ja olla onnellinen, kun saa työtä tehdä.Työterveyslaitoksen erityisasiantuntija Anniina Virtasen mukaan työn merkityksettömyys on vaiettu aihe, jonka yleisyydestä ei ole tietoa.– Työpaikoilla olisi tärkeää puhua asiasta silloin, kun pohditaan työuupumuksen syitä. Uupumusta voisi ehkäistä se, että työntekijät pystyisivät tekemään työtään riittävän merkityksellisellä tavalla.Anniina Virtanen kertoo, kuinka merkityksettömyyden kokemus näkyy työssä:Mistä työn merkityksettömyys voi johtua, Työterveyslaitoksen erityisasiantuntija Anniina Virtanen?Työssä koettu merkityksettömyys voi heikentää motivaatiota ja vähentää työpaikkaan sitoutumista, kertoo Työterveyslaitoksen erityisasiantuntija Anniina Virtanen. Tässä jutussa kerromme Sonjan ja kahden muun kokemuksen työn merkityksettömyydestä. Heidän nimensä on muutettu, koska kyse on heidän nykyisestä työstään, eivätkä he halua työnantajansa tietävän tästä.Sonjan tarina: Väsymyksen hetkinä rukoilu ei autaPappina työskentelevä Sonja on kutsumusammatissaan. Hän voi kertoa ihmisille Jeesuksesta ja Jumalasta.Silti merkityksettömyys työssä on aiheuttanut hänessä pettymystä, riittämättömyyttä ja kyynistymistä.– Kun into loppuu, kaikki työtehtävät tuntuvat aika raskailta. Se on osaltaan vaikuttanut myös omaan hengellisyyteeni.Sonja on pohtinut, että sanoisi esihenkilölleen olevansa työuupumuksen partaalla, vaikka se ei olekaan totta.Mitä voi tehdä, jos kokee työssään merkityksettömyyttä, Työterveyslaitoksen erityisasiantuntija Anniina Virtanen? Merkityksettömyys alkaa muodostua ongelmaksi, kun se alkaa näkyä työssä suoriutumisessa tai heikentää hyvinvointia merkittävästi. Merkityksettömyyden kokemusten kanssa ei kannata jäädä yksin, kertoo Työterveyslaitoksen erityisasiantuntija Anniina Virtanen. Jos merkityksettömyyden tunne jatkuu, Sonjan toiveena on löytää kirkosta tehtävä, jossa hänen ei tarvitse olla ihmisten kanssa tekemisissä. Tällainen voisi olla hallinnollinen työ.– En ole asettanut itselleni aikarajaa työpaikan vaihtamiselle, mutta kun väsymyksen hetkiä tulee, niin ei se rukoilemalla parane.Eräissä ristiäisissä Sonja kysyi lapselta, onko Raamattu hänelle tuttu kirja, ja lapsi vastasi kyllä. Kun Sonja kysyi lapselta, onko hänelle opetettu iltarukous, lapsi vastasi kyllä.– Tämä oli itselleni herätys, että miksi oletan lähtökohtaisesti, että ketään ei kiinnosta.Ninan tarina: ”Itkeviä ihmisiä haetaan vessasta”Nina on työskennellyt asiakaspalvelutyöntekijänä samassa paikassa 15 vuotta.Hänen työnsä tapahtuu puhelimitse.Avaa kuvien katseluVuoden 2018 jälkeen Ninan työ muuttui niin, ettei hän koe enää työtään asiakaspalveluna. Kuva: Matti Myller / YleNinan työssä kaikki kellotetaan, myös vessa- ja ruokatauot.– Nyt myös seurataan sekuntipelillä, miten kauan puhelu kestää. Siinä ei ole aikaa kuunnella asiakkaita. Kun vanha tai sairaana oleva ihminen soittaa, sekunnit täytyy silti rajata.Avaa kuvien katseluKun työhön käytettyä aikaa seurataan myös sekuntikellolla, Nina kertoo tekevänsä kiireessä herkästi virheitä. Esihenkilöt muistuttavat jälkikäteen niistä.  Kuva: Matti Myller / YleSekuntien laskeminen syö Ninan motivaatiota.– Jos millään ei ole töissä väliä, oman jaksamisen taso laskee huomattavasti.Avaa kuvien katseluNina kertoo, että kyse on myös siitä, että esihenkilöt eivät ymmärrä, mitä kaikkea hänen oikeasti täytyy hallita työssään. Työssä ei myöskään korjata asioita, vaikka hän huomauttaisi niistä.  Kuva: Matti Myller / YleTyöpaikassa on käynyt ovi. Nina kertoo, että joillain työkavereilla on ollut pitkiä sairauslomia työuupumuksen takia ja jopa itsemurhayrityksiä työstä johtuvan kuormituksen vuoksi.– Meillä on haettu ihmisiä kesken päivän vessasta, kun he itkevät lattialla. Sitten tuli rajoitus, kauanko siellä vessassa saa viettää aikaa.Kehityskeskusteluissa on kirjattuna vuodesta toiseen samat epäkohdat.Avaa kuvien katseluNina on pohtinut alanvaihtoa. Hänelle vastapaino työlle on löytynyt vapaa-ajalla. Hän harrastaa miniatyyrien maalaamista. Kuva: Matti Myller / YleNinan mukaan työntekijöitä on myös uhkailtu työpaikan menettämisellä, jos he ovat ilmaisseet tyytymättömyytensä työhön.Ninalle merkityksettömyyden kokemus on päivittäistä. Ensin hän oli vihainen työpäiviensä jälkeen.Sitten töiden aloittaminen alkoi tuntua vastenmieliseltä.Hän on kokenut työnsä jäljestä myös häpeää, kun esimerkiksi puhelut pitää hoitaa tietyssä ajassa.– Se syö minua, etten voi tehdä työtäni hyvin, vaan välttävästi.Juuson tarina: Lähtisin, jos pomo pyytäisiJuuso opettaa kokkeja ammatillisessa koulutuksessa.Hänen ryhmässään opiskelijoita on aina noin kaksikymmentä. Heistä noin puolet on valmistunut ammattiin. Harva jää hänen mukaansa alalle.Tämä aiheuttaa Juusossa merkityksettömyyden tunnetta.Avaa kuvien katseluJuuson työstä tekee merkityksetöntä se, että se ei tuota tulosta. Hänen opettamillaan opiskelijoilla ei ole Juuson mielestä motivaatiota tarpeeksi.  Kuva: Matti Myller / YleKun hän soitti valmistuneet opiskelijat läpi, he kertoivat työskentelevänsä nyt postissa tai ruokakaupassa.– Eräs opiskelija sanoi, että hänestä on paljon kivempaa hyllyttää kuin olla aina viikonloput ja illat töissä.Juuson mielestä metsään mennään jo silloin, kun opiskelija saa päättää ensimmäisen harjoittelupaikan ja valitsee paikan, joka ei olekaan järkevä tai mielekäs. Tällainen voi olla esimerkiksi ravintola, jossa pitää tehdä iltatyötä.Avaa kuvien katselu– Osa meidän opiskelijoistamme tulee opiskelemaan, kun ajattelee työn olevan helppoa. Ajatellaan, että mennään keittiöön ja saadaan paperit. Moni heistä on maahanmuuttajia ja saavat näin mahdollisuuden Suomen kansalaisuuteen, sanoo Juuso.  Kuva: Matti Myller / YleAikaisemmin Juuso oli opiskelijoiden tavoitettavissa myös työajan ulkopuolella. Juuso soitti ja etsi opiskelijoille työpaikkoja.– Nämä ovat jääneet vähemmälle. En vastaa enää viikonloppuisin.Juuson motivaatio on kärsinyt.– En vaan viitsi. Kun he eivät työllisty, niin miksi tekisin mitään asian eteen. Antaa olla.Avaa kuvien katseluJuuso on vaihtamassa työpaikkaa merkityksettömyyden tunteen vuoksi. – Raavin nykyisen työni takia vain päätäni koko ajan, että ei hitto. Kuva: Matti Myller / YleMerkityksettömyyden tunne on mielessä päivittäin.– Ennen menin töihin ennen seitsemää. Nykyään minua ei saa sinne ennen kahdeksaa. Olen kuitenkin työnantajan puolella. Jos pomo sanoisi, että lähde ja pakkaa kamat, niin lähtisin.
</article>
<article name="Kittilässä pakkanen kiristyi -51,5 asteeseen 25 vuotta sitten – ilmaston lämpeneminen voi tuoda hirmupakkaset takaisin" href="https://yle.fi/a/74-20071419">
Vuonna 1999 Pohjois- ja Keski-Lapissa oli 45–50 asteen pakkasia noin viikon ajan. Ilmatieteen laitoksen mittaushistorian alhaisin lämpötila, -51,5 astetta, saavutettiin myös tämän viikon aikana Kittilän Pokassa 28. tammikuuta 1999.Sen jälkeen vastaavia pakkasia ei ole koettu edes Lapissa.Katso videolta, miltä 25 vuoden takaiset hirmupakkaset näyttivät.Lähimmäksi päästiin kolme viikkoa sitten, kun Enontekiöllä mitattiin -44,3 astetta. Ilmatieteen laitoksen tilastojen mukaan pakkasennätykset ovat muuttuneet pikkuhiljaa hivenen lauhemmiksi viime vuosien aikana, ja esimerkiksi –40-asteen alitukset ovat vähentyneet.Tämä ei kuitenkaan tarkoita sitä, ettei uusia pakkasennätyksiä voisi tulla. Hirmupakkasia voi aiheuttaa jatkossakin napa-alueen jääkylmän ilman virtaaminen etelämmäksi, kuten on käynyt viime vuosina muun muassa Pohjois-Amerikassa Texasia myöten.Näin käy, jos napapyörre (polaarivorteksi tai polaaripyörre) ja sitä reunustavat suihkuvirtaukset häiriintyvät.Avaa kuvien katseluVahva napapyörre pitää napa-alueen kylmät ilmamassat aloillaan Kuva: YleHäiriöitä tapahtuu etenkin silloin, jos napa-alueella on poikkeuksellisen lämmintä tai etelämpää virtaa lämmin ilmamassa, joka työntyy napapyörteeseen.Avaa kuvien katseluHeikko napapyörre päästää kylmää ilmaa virtaamaan pois napa-alueilta Kuva: YleTulevaisuus on lämpimämpi – tai kylmempiKaukaisen tulevaisuuden ennustaminen on tunnetusti vaikeaa, varsinkin kun kyse on sääilmiöistä, joita ei pystytä luotettavasti ennustamaan muutoinkaan kovin montaa päivää eteenpäin.Ilmastotutkijat pitävät mahdollisena kahta hyvin erilaista tulevaisuudenkuvaa: yhdessä Suomi lämpenee, toisessa se kylmenee.Lämpeneminen tapahtuu siinä tapauksessa, jos esimerkiksi merivirtoihin ei tule suuria muutoksia, ja varsinkin, jos kasvihuonekaasujen päästöjä ei saada kuriin. Siinäkin tapauksessa ääri-ilmiöt ovat yhä mahdollisia.Kylmeneminen saattaa olla seurauksena silloin, jos Pohjois-Atlantille valuu runsaasti lämmintä ja makeaa vettä. Se saattaa aiheuttaa häiriöitä valtamerten välillä kulkeviin merivirtoihin, jotka kuljettavat muun muassa huomattavan paljon lämpöä Fennoskandiaan.Häiriöitä on ennustettu jo tälle vuosisadalle, ainakin jos kasvihuonekaasujen päästöt jatkavat kasvuaan. Tiedemiehet ovat kuitenkin varsin erimielisiä tällaisen kehityksen todennäköisyydestä, aikataulusta ja vaikutuksista.Pahimmillaan Suomessa saattaisi olla sadan vuoden päästä Alaskan säät, mikä tarkoittaisi kylmiä kesiä ja hyvin kylmiä talvia. Tulevaisuus kuitenkin vasta näyttää, käykö niin.Tämän artikkelin lähteinä on käytetty muun muassa Ilmatieteen laitosta, USA:n valtion tutkimuslaitosta NOAA:ta ja Ison-Britannian meteorologista laitosta Met Officea.Millaisia muistoja sinulle jäi ennätyspakkasista? Keskustelu aiheesta päättyy 29.1. kello 23.
</article>
<article name="Suomessa valmistettu maailman suurin risteilyalus lähti neitsyt­ris­tei­lylleen Karibialle" href="https://yle.fi/a/74-20071697">
Suomessa valmistettu maailman suurin risteilyalus Icon of the Seas on lähtenyt neitsytristeilylleen.Alus lähti matkaan Yhdysvalloissa Floridan osavaltiossa Miamissa sijaitsevasta kotisatamastaan sunnuntaina alkuyöstä Suomen aikaa. Alus viettää viikon Karibianmerellä ennen kuin se palaa takaisin kotisatamaansa.Telakkayhtiö Meyer Turku kuvaili lauantaina Facebook-sivullaan yhtiön rakentaneen aluksen pala palalta ja odottavan innolla, kun laiva pääsee elementtiinsä Karibialla.Royal Caribbean International -varustamon operoima Icon of the Seas on 365 metriä pitkä ja alukseen mahtuu enimmillään 7 600 matkustajaa ja 2 350 miehistön jäsentä. Kaikkiaan alukseen mahtuu siis lähes 10 000 ihmistä.Avaa kuvien katseluIhmiset seurasivat Miamissa, kun Icon of the Seas lähti neitsytmatkalleen Karibialle sunnuntaina alkuyöstä Suomen aikaa. Kuva: Marco Bello/ AFP/LehtikuvaSisävesiputous ja ennätyksellinen vesipuistoVarustamo suitsuttaa verkkosivuillaan muun muassa alukselta löytyvää vesipuistoa, jonka kerrotaan olevan suurin vesipuisto merillä. Altaita vesipuistossa on kaikkiaan seitsemän ja näihin lukeutuva Royal Bay on varustamon mukaan puolestaan suurin merillä liikkuva uima-allas. Vesipuistossa on myös ensimmäinen risteilyalukselta löytyvä vapaan pudotuksen liukumäki.Lisäksi alukselta löytyy muun muassa merten suurin jääareena.Aluksen sisätiloihin on Independent-lehden mukaan myös rakennettu liki 17 metriä korkea vesiputous, ja alusta verrataan Eiffel-torniin, jonka Icon of the Seas voittaa pituudessa.Pituutensa puolesta Turussa rakennettu alus vei suurimman risteilijän tittelin Royal Caribbeanin hieman pienemmältä Wonder of the Seas -alukselta.Messi mojautti mammuttia samppanjapullollaKaikkiaan kaksi miljardia dollaria maksanut Icon of the Seas kastettiin tiistaina.Pohjois-Amerikan MLS-liigassa pelaavaa Inter Miamia tätä nykyä edustava argentiinalainen jalkapallon supertähti Lionel Messi sai kunnian painaa nappia, joka lähetti samppanjapullon törmäyskurssille laivan keulan kanssa.Kovasta kansainvälisestä suitsutuksesta huolimatta Icon of the Seas on herättänyt myös huolta. Yhtiö on sanonut, että risteilijä olisi valtavasta koostaan huolimatta ympäristöystävällisempi kuin jotkut pienemmät risteilyalukset. Yhtiön mukaan alusta muun muassa pyöritetään ympäristöystävälliseksi kuvaillulla nesteytetyllä maakaasulla (LNG).Friends of the Earth -kansalaisjärjestö on kuitenkin listannut Royal Caribbeanin vuonna 2022 suurista risteily-yhtiöistä saastuttavimpien joukkoon. Aktivistit ovat syyttäneet Royal Caribbeania viherpesusta.
</article>
<article name="Janne Ahosen ja pian Hannu Mannisenkin ennätykset murskaksi – asiantuntija piti palopuheen ja muistutti cheerlea­ding­seurasta" href="https://yle.fi/a/74-20071691">
Suomen talviurheilulegendoista Janne Ahosen yksi kaikkien aikojen ennätyksistä meni murskaksi viime viikonloppuna, kun Stefan Kraft ohitti Kuningaskotkan kaikkien aikojen eniten mäkihypyn maailmancupin palkintokorokepaikkoja saavuttaneena.Toisen talvilajilegendan Hannu Mannisen palkintokorokepaikkaennätys voi mennä myös pian rikki. Norjan Jarl Magnus Riiber on vain enää yhden palkintokorokepaikan päässä Mannisesta yhdistetyn kaikkien aikojen palkintokorokepaikkamiehenä.Janne Ahonen suhtautui ennätyksensä menettämiseen maltilla.– Olisi erikoisempaa, jos ennätyksiä ei rikottaisi. On turha harmitella. Olisi pitänyt menestyä paremmin, jos haluaisi pitää ennätykset nimissään, Ahonen sanoi Urheilustudiossa.



Yle Urheilun mäkihyppyasiantuntija Ahonen ei halua selitellä myöskään sillä, että nykypäivänä käydään paljon enemmän maailmancup-kilpailuja kuin hänen aikanaan.Yle Urheilun yhdistetyn asiantuntija ja pitkään Suomen yhdistetyn maajoukkueen päävalmentajana toiminut Petter Kukkonen halusi kuitenkin pitää palopuheen suksilajien tilanteesta.Kukkosen mukaan pitää katsoa syvemmälle kuin maajoukkuevalmentamiseen, jos halutaan muitakin kuin yksittäisiä huippuja silloin tällöin suksilajeihin. Hän kaipaisi elinvoimaa urheiluseuroihin. Kukkosen mielestä kaikki lähtee siitä, että seurojen olosuhteet ovat kunnossa ja lapsia saadaan mukaan toimintaan.– Se olisi ylivoimaisesti tärkein tavoite vaikkapa Suomen hiihtoliitolle. Jos tämä toteutuu, voi valmentaa vaikka vähän väärinkin, Kukkonen aloitti.Hän teki vertauksen jyväskyläläiseen cheerleadingseuraan, jossa on 800 harrastajaa.– Tiedämme, että Suomessa miljoona ihmistä hiihtää suksilla. Saamme kolme tuhatta rekisteröityä hiihtäjää. Pitäisi katsoa, tehdäänkö tällä hetkellä kaikki asiat oikein? Kukkonen painottaa.– Pitäisikö Hiihtoliiton silti miettiä uudelleen konseptia? Olemmeko jääneet 1980- tai 1990-luvulle? Pitäisi saada elinvoimaa seuroihin. Sinne pitäisi laittaa kaikki mahdollinen panos. Siten pystyisimme kasvattamaan lajeja, Kukkonen sanoo.Hänen mielestään nyt suksilajien pitäisi uskaltaa uudistautua. Kilpailu ihmisten vapaa-ajasta on koventunut yhä.– Pitää kuunnella, mitä kentällä tapahtuu. Pitää vastata siihen haasteeseen. Emme olleet mielestäni siinä hereillä. Hälytyskellojen pitää soida, Kukkonen alleviivaa.Urheilustudio-päivä käynnistyy kello 10.15. Ensimmäisenä on luvassa naisten 20 kilometrin yhteislähtökilpailu hiihdon maailmancupissa. Yhdistetyssä päivä alkaa naisten mäkikilpailulla. Kaiken Urheilustudio-viikonlopusta löydät täältä.
</article>
<article name="Maailmankuulu Youtube-tähti julkaisi videon Suomesta – MrBeastin ryhmä kehuu vuolaasti luksussaarta Lapissa" href="https://yle.fi/a/74-20071693">
Yksi maailman kuuluisimmista Youtube-tähdistä MrBeast eli James Stephen ”Jimmy” Donaldson on julkaissut videon, jossa vieraillaan Suomessa. Videolla MrBeastin ryhmän jäsenet käyvät luksussaarella Lapissa.Kyseessä on Xwander Nordic -nimisen yrityksen majoituspaikka Inarissa.Donaldson ei itse ole matkalla mukana, mutta Inarin vierailulla on hänen ryhmästään muun muassa Karl Jacobs, jonka omalla kanavallaankin on yli neljä miljoonaa tilaajaa.Videolla ryhmä siirtyy saarelle ilmatyynyaluksilla, majoittuu lasi-igluissa, ihailee revontulia, nauttii viiden tähden lappilaisen aterian ja käy koiravaljakon kyydissä.Videolla kuullaan myös lyhyt pätkä suomen kieltä ruokia esittelevän työntekijän suusta, mille Jacobs repeää nauramaan.– Olemme todella iloisia siitä, miten hyvin projekti onnistui haasteellisissa olosuhteissa ja aikataulussa, kertoo tuotantoa Lapissa avustaneen ja isännöineen yrityksen edustaja Joni Kautto Xwanderin tiedotteessa.Videon yhteydessä mainostetaan myös suomalaisen Kitka Gamesin Stumble Guys -mobiilipeliä, johon MrBeastin kanssa on yhteistyössä tehty oma kenttä.Miljoonien katsojien yleisöAvaa kuvien katseluVaikka MrBeast ei henkilökohtaisesti vieraillut Suomessa, on hänen kanavallaan satojen miljoonien yleisö. Kuva: Greg Grudt/UPI/Shutterstock/All Over PressMrBeastin Youtube-kanavalla on yli 235 miljoonaa tilaajaa, mikä on toiseksi eniten maailmassa. Hänen videoissaan on tunnuksenomaista massiiviset tempaukset.MrBeast muun muassa järjesti 456 henkilölle tosielämän Squid Game -kilpailun, joka pohjautui vuoden 2021 hittisarjaan. Voittaja sai palkinnoksi 456 000 dollaria.Tuore Lapissa kuvattu pätkä on osa videota, jossa MrBeastin ryhmä vierailee erihintaisilla yksityisillä saarilla. Halvin saari on yhden dollarin arvoinen, kun taas kallein on 250 miljoonaa dollaria. Suomalainen saari on videon mukaan arvoltaan 5 miljoonaa dollaria eli noin 4,6 miljoonaa euroa.MrBeastin ryhmän vierailusta Lapissa tiedettiin jo viime vuoden lopulla, kun hänen Instagram-tililtään julkaistiin video porokyydistä.
</article>
<article name="Yksi ihminen kuoli omako­ti­ta­lo­palossa Espoossa" href="https://yle.fi/a/74-20071696">
Espoossa yksi ihminen on kuollut omakotitalopalossa, kertoo Länsi-Uudenmaan pelastuslaitos. Päivystävän palomestarin mukaan palava rakennus on tuhoutumassa käytännössä täysin.Palomestarin mukaan sammutustyöt kestänevät koko yön. Alkuyöstä sammutustöissä oli neljä yksikköä, kun enimmillään palopaikalla oli ollut 13 yksikköä.Palo ei ollut alkuyöstä vaarassa levitä ympäristöön, mutta savua kerrottiin leviävän alueelle. Palomestari suositteli laittamaan ilmanvaihtokoneet kiinni, jos on havaittavissa savunhajua.Hätäkeskus sai ilmoituksen rakennuspalosta Veininkadulla lauantai-iltana. Palomestarin mukaan ilmoituksen teki naapuri.Pelastuslaitos ei kommentoinut sunnuntain vastaisena yönä tulipalossa menehtyneen ikää tai sukupuolta, eikä sitä oliko hän mahdollisesti omakotitalon asukas.Pelastuslaitos ja poliisi selvittävät palon syttymissyytä.
</article>
<article name="Arvaa kuka presi­dent­tieh­dokas: yhdeksän väitettä paljastavat, oletko politiikan supertietäjä" href="https://yle.fi/a/74-20070339">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.

Toteutus vaati toimiakseen JavaScriptin.
</article>
<article name="Rankkasade tuhosi ravintolan perustuksia myöten – mitä jos sama tapahtuu uudelleen, huolehtii ravin­to­loitsija" href="https://yle.fi/a/74-20071558">
– Kyllä sen aamun muistaa, eikä varmaan ihan äkkiä unohdakaan, toteaa kotkalaisen ravintola For Youn ravintoloitsija Yrjö Piirainen.On kulunut noin viisi kuukautta siitä, kun hänen ravintolansa joutui veden valtaan. Rankkasateen aiheuttama tulva kadulla valutti vettä ravintolaan ja tuhosi lähes kaiken. Ehjäksi jäivät vain baaritiski, yläkerran vessat, viinavarasto ja esiintymislava.Vettä satoi rajuimmillaan yli 20 millimetriä tunnissa.Avaa kuvien katselu”Aika hurjaa”, luonnehtii Ravintoloitsija Yrjö Piirainen tuntemuksiaan, kun ensimmäisen kerran näki ravintolan alakerran vesivahingon jälkeen.   Kuva: Maija Tuunila / YleRavintolan alakerrassa, jossa vesi nousi pahimmillaan puolen metrin korkeuteen, joudutaan yhä liikkumaan puhelimen taskulampun varassa. Siellä sijaitsivat muun muassa saunatilat, toimisto ja keittiö.– Kaikki on viety täältä pois kaatopaikalle, Piirainen toteaa.Myös kolme senttimetriä paksu kivilattia piti poistaa sekä ylä- että alakerrasta vesivahinkojen vuoksi.Kaiken kaikkiaan Yrjö Piirainen arvioi, että vahingot nousevat satoihin tuhansiin euroihin ja tonttivaurioiden kanssa jopa miljoonaan euroon.Avaa kuvien katseluRavintolan yläkerta on saatu viiden kuukauden jälkeen kuivaksi, mutta remontin aikataulusta ei vielä ole tietoa. Kuva: Maija Tuunila / Yle”Tapahtuuko tämä uudestaan”Ravintolan yläkerta on kuluneiden kuukausien aikana saatu kuivattua, mutta kellarikerros ei ole vieläkään täysin kuiva. Syy sille selvisi vasta pari viikkoa sitten.– Eräs yritys kävi kameran kanssa kuvaamassa salaojat ja sadevesiviemärit. Kävi ilmi, että käytännössä kaikki niistä ovat sortuneet tulvaveden painosta, Piirainen kertoo.Hänen mukaansa edessä saattaa olla uuden viemäristön rakentaminen, mutta on vielä epäselvää, kuka niin ison rakennusprojektin maksaisi. Vakuutusyhtiön kanssa ei onneksi ole ollut ongelmia.Avaa kuvien katseluKellarin kolme senttimetriä paksu kivilattia poistettiin piikkaamalla. Siitä on jäänyt jälkiä betonilattiaan. Kuva: Maija Tuunila / YlePiirainen ei ole laskenut, miten paljon rahaa hän on menettänyt, kun ravintola on ollut suljettuna elokuusta lähtien. Hän on kuitenkin luottavainen yhtiönsä puolesta.– Olemme vain tyytyväisiä, että yhtiö selviää. Ilman sitä vakuutusta emme olisi tässä enää, vastaa Piirainen.Yrjö Piiraisen mukaan elokuisen vesivahingon jälkeen hän haluaisi selvittää, kuka tulvimisesta on vastuussa.– Kaikkein eniten mietityttää se, että tapahtuuko tämä uudestaan.
</article>
<article name="Avustus­järjestö ei voi toimia Gazassa ilman yhteyksiä Hamasiin, sanoo professori" href="https://yle.fi/a/74-20071675">
YK:n palestiinalaispakolaisten avustusjärjestö UNRWA:n rooli on ollut Gazassa keskeinen muun muassa suojan tarjoajana ja avun välittäjänä, kertoo Lähi-idän tutkimuksen professori Hannu Juusola Helsingin yliopistosta.Ulkomaankauppa- ja kehitysministeri Ville Tavio (ps.) kertoi aiemmin tänään, että Suomen rahoitus UNRWA:lle keskeytetään tilapäisesti. Rahoituksen keskeytys liittyy syytöksiin UNRWA:n työntekijöiden osallisuudesta Hamasin terrori-iskuun Israelia vastaan. UNRWA on kertonut erottaneensa useita työntekijöitä, joita Israel on syyttänyt osallistumisesta äärijärjestö Hamasin lokakuussa Israeliin tekemään hyökkäykseen. Järjestö on aloittanut myös tutkinnan asiasta.Juusolan mukaan Suomi näyttää noudattavan Yhdysvaltojen ja Israelin linjaa. Yhdysvaltojen lisäksi ainakin Kanada, Britannia, Australia ja Italia ovat kertoneet rahoituksen keskeyttämisestä.Tietoa ei ole, minkä pituisesta ajasta rahoituksen keskeyttämisessä on kysymys. Juusolan mukaan aika on palestiinalaisten kannalta merkittävin tekijä.Hän kertoo, että Gazassa ei UNRWA:n lisäksi ole juurikaan muuta siviileihin kohdistuvaa avustustoimintaa. Terveydenhuolto sekä koulutus- ja sosiaalipalvelut ovat olleet alueella järjestön varassa.– On täysin selvää, että jos tämä tilanne jatkuu, se vaikeuttaa gazalaisten asemaa ja pahentaa karua tilannetta entisestään, Juusola sanoo.Selvää ei ole myöskään se, mitä pitäisi tapahtua, jotta rahoitusta jälleen jatkettaisiin. UNRWA:n työntekijöiden syytösten selvittäminen on vielä auki eikä niistä ole konkreettista tietoa.– Onko kyseessä poliittinen näpäytys, jolla pyritään painostamaan tutkimuksia vai jatkuuko tilanne pidempään, Juusola pohtii.Hän toivoo, että Suomi palauttaa rahoituksen, jos selvitykset etenevät, sillä tilanne lisää syyttömien kärsimystä alueella.Yhteys Hamasiin on avustustoiminnan kannalta välttämätönUNRWA ei voi toimia alueella ilman yhteyttä Hamasiin. Juusolan mukaan mikään avustusjärjestö ei voi toimia ilman kytköksiä tahoon, joka aluetta hallinnoi tai hallitsee. Hamas on hallinnut Gazaa vuodesta 2007 lähtien.Sama pätee hänen mukaansa UNRWA:n toimintaan kaikilla muillakin alueilla.– UNRWA on keskeinen palveluntuottaja palestiinalaisille, vaikka Israel onkin tyypillisesti julkisuudessa arvostellut ja vaatinut sen lopettamista, Juusola sanoo.Hänen mukaansa Israel on usein pöydän alla sallinut ja kannustanut UNRWA:n toimintaa, sillä se vie Israelilta vastuuta miehittämänsä väestön koulutuksesta ja huolehtimisesta. Kansainvälisen oikeuden puitteissa huolehtiminen kuuluu miehittäjälle, sanoo Juusola.
</article>
<article name="Ministeri Tavio: Suomi keskeyttää pales­tii­na­lais­pa­ko­laisten avustus­järjestö UNRWA:n rahoittamisen" href="https://yle.fi/a/74-20071666">
Suomen rahoitus YK:n palestiinalaispakolaisten avustusjärjestölle UNRWA:lle keskeytetään tilapäisesti, kertoo ulkomaankauppa- ja kehitysministeri Ville Tavio (ps.) viestipalvelu X:ssä.Tavio kirjoittaa, että syytökset UNRWA:n 12 työntekijän osallisuudesta Hamasin 7.10. terrori-iskuun Israelia vastaan ovat hyvin vakavia.– Odotamme riippumatonta ja perinpohjaista selvitystä. Suomen linja on, että Hamasia hyödyttäviä tukia ei makseta.Suomella on UNRWA:n kanssa nelivuotinen humanitaarisen avun sopimus vuosille 2023–2026, suuruudeltaan viisi miljoonaa euroa vuodessa, kertoo ulkoministeriö tiedotteessaan.– Suomen rahaa ei saa mennä Hamasille eikä muille terroristeille euroakaan. Epäilys tuensaajan työntekijöiden osallisuudesta terrori-iskuun johtaa tuen keskeytykseen. Tapaus täytyy selvittää perusteellisesti, ministeri Tavio linjaa tiedotteessa.UNRWA on kertonut erottaneensa useita työntekijöitä, joita Israel on syyttänyt osallistumisesta äärijärjestö Hamasin lokakuussa Israeliin tekemään hyökkäykseen. Järjestö on aloittanut myös tutkinnan asiasta.UNRWA:n johtajan Philippe Lazzarinin mukaan päätös tehtiin, jotta järjestön kyky toimittaa humanitaarista apua voidaan turvata.UNRWA (The United Nations Relief and Works Agency for Palestine Refugees) on YK:n alainen humanitaarinen järjestö, jonka tehtävä on tuottaa palestiinalaispakolaisten peruspalvelut, kuten koulutus, terveydenhoito ja sosiaalipalvelut. UNRWA työllistää ulkoministeriön mukaan noin 28 000 palestiinalaista.Lisää maita keskeyttää avustuksenAlankomaat, Britannia ja Italia ilmoittivat lauantaina keskeyttävänsä UNRWA:n rahoituksen väliaikaisesti.– Liittolaiset ovat tehneet samanlaisen päätöksen. Olemme sitoutuneet toimittamaan humanitaarista apua palestiinalaisille samalla suojellen Israelin turvallisuutta, kirjoitti ulkoministeri Antonio Tajani viestipalvelu X:ssa.Aiemmin päivällä samanlaisen ilmoituksen antoivat myös Kanada ja Australia.– Kiittelemme UNRWA:n nopeaa toimintaa erottamisissa ja tutkinnan aloittamisessa, Australian ulkoministeri Penny Wong sanoi.Lauantai-iltana myös Saksa ilmoitti keskeyttävänsä rahoituksensa UNRWA:lle.Maat ovat tehneet päätöksiä UNRWA:n rahoittamisen väliaikaisesta keskeyttämisestä sen jälkeen, kun Yhdysvallat perjantaina ilmoitti keskeyttävänsä rahoituksen.Israel sanoo, että sen tavoitteena on lopettaa UNRWA:n toiminta Gazassa kokonaan sodan päätyttyä.AFP, ReutersJuttua täydennetty kello 13:56 ulkoministeriön tiedotteella.Päivitetty kello 22.54: Lisätty Saksan ilmoitus rahoituksen keskeyttämisestä UNRWA:lle.
</article>
<article name="Presi­dent­tieh­dok­kaiden viimeinen rutistus päättyi vaali­mak­ka­roihin, soppatykkiin ja uteliaisiin kansalaisiin" href="https://yle.fi/a/74-20071643">
Helsingin Narinkkatorilla oli lauantaina aistittavissa jopa jonkinlaista vaalihuumaa, kun useat presidenttiehdokkaat piipahtivat siellä tapaamassa äänestäjiä. Ehdokkaiden puheille riitti pyrkijöitä viimeisenä kampanjapäivänä ennen sunnuntain ensimmäistä vaalikierrosta.Narinkkatorilla kansalaisia tapasi muun muassa kokoomuksen presidenttiehdokas Alexander Stubb. Hänen mielestään myös viime hetken tapaamisilla on merkitystä äänestäjille. Omaa oloaan ehdokas kuvaili seesteiseksi vaikka takana on viiden kuukauden tiivis kampanjointi.Kokoomuksen presidenttiehdokas Alexander Stubb kertoo viimeisen kampanjointipäivän tunnelmistaan.Samassa paikassa päivysti myös perussuomalaisten presidenttiehdokas Jussi Halla-Aho. Hänen puheilleen oli ajoittain jopa tunkua, kun ihmiset halusivat kertoa ajatuksistaan tai ottaa ehdokkaan kanssa selfieitä.Perussuomalaisten ehdokas Jussi Halla-aho kertoo, mikä häntä erityisesti ilahdutti vaalitapahtumissa.Valitsijayhdistyksen (vihr.) presidenttiehdokas Pekka Haavisto parkkeerasi kampanjabussinsa muun muassa Vihdin Nummelaan. Hän kuvaili kuukausia kestänyttä vaalikentillä kiertelyä hyväksi kokemukseksi ja kehui varsinkin ihmisten hyviä kysymyksiä, joilla ehdokkaita on haastettu.Valitsijayhdistyksen (vihr.) ehdokas Pekka Haavisto muistelee erityisen mieleenpainuvaa kohtaamista kampanjamatkallaan Lapissa.Valitsijayhdistyksen ja keskustan ehdokas Olli Rehn vakuutti jaksavansa kampanjoida tarvittaessa vielä seuraavat kaksi viikkoa. Helsingin keskustan vaalitoimistollaan piipahtanut Rehn kertoi kiertäneensä ihmisiä tapaamassa ympäri Suomea.Valitsijayhdistyksen ja keskustan ehdokas Olli Rehn kertoo missä kaikkialla hän on kampanjoidessaan käynyt.Vasemmistoliiton presidenttiehdokas Li Andersson oli valinnut viimeisen kampanjapäivän yhdeksi pysähtymispaikakseen Vantaan Tikkurilan. Soppatykki houkutteli syöjiä tasaiseen tahtiin ja uskaltautuivatpa rohkeimmat myös puheille ehdokkaan kanssa.Vasemmistoliiton presidenttiehdokas Li Andersson kertoo, mitä hän aikoo tehdä viimeisen kampanjapäivän iltana.Kampanjoinnin sydämeksi muodostuneella Helsingin Narinkkatorilla moni lauantain ostoskierroksella oleva pysähtyi syömään vaalimakkaraa ja jutustelemaan SDP:n presidenttiehdokas Jutta Urpilaisen kanssa. Urpilainen pitää äänestäjien kanssa käytyjä keskusteluja tärkeinä.SDP:n presidenttiehdokas Jutta Urpilainen kertoo, mikä hänen mielestään on näissä vaaleissa ollut erilaista kuin muissa vaaleissa.Narinkkatorilla kampanjoi myös kristillisdemokraattien presidenttiehdokas Sari Essayah. Hän kertoo ihmisten tulleen luokseen juttelemaan paitsi päivän politiikasta myös turvallisuusasioista.Kristillisdemokraattien ehdokas Sari Essayah tapasi paljon ihmisiä, jotka eivät vielä olleet äänestäneet.Torille oli parkkeerattu myös Liike Nytin ehdokkaan Harry Harkimon vaalirekka. Harkimo kertoi, että rekalla on käynyt mukavasti äänestäjiä juttusilla. Ehdokas itse on jo valmis lopettelemaan pitkään jatkunutta kampanjointia.Liike Nytin ehdokas Harry Harkimo paljasti, mitä aikoo tehdä illalla.Ensimmäistä kertaa vaalikampanjaa tehnyt valitsijayhdistyksen Mika Aaltola piti kokemusta kansalaisten tapaamisista innostavana. Myös Aaltola vastaili viimeisenä kampanjapäivänä ihmisten kysymyksiin Narinkkatorilla.
</article>
<article name="Tunteet kuumenivat viimeisessä presi­den­tin­vaa­li­tentissä – Harkimo: ”Pyydän Liltä anteeksi”" href="https://yle.fi/a/74-20071678">
Tunteet kuohuivat Opetusalan ammattijärjestö OAJ:n järjestämässä keskustelupaneelissa Educa-messuilla, kun presidenttiehdokkaat kohtasivat viimeisessä yhteisessä tentissään. Paneelissa keskusteltiin muun muassa sivistyksen merkityksestä Suomelle. Paikalla olivat kaikki yhdeksän presidenttiehdokasta.Presidenttiehdokkaat Li Andersson ja Harry Harkimo kävivät tilaisuudessa kiivaan keskustelun lukutaidosta.Andersson piti lukemista puolustavan puheenvuoron, jossa hän muun muassa korosti lukutaidottomuuden uhkaa demokratialle. Anderssonin mukaan lapsia tulee tukea lukemisessa läpi koulutien.Harkimo nosti esiin erimielisyytensä Anderssonin kanssa ja korosti, että on paljon lukihäiriöisiä, joille kuunteleminen on ainoa mahdollisuus tiedon saamiseen.– Olen huomannut, että Li ei arvosta niitä, joilla on lukihäiriö, Harkimo täräytti.Harkimo lisäsi, että ei ikinä unohda sitä, kun Andersson nauroi hänelle eduskunnassa.Andersson tarttui nopeasti Harkimon väitteeseen toteamalla, että ei ole hänelle eduskunnassa nauranut.– Tuo on erittäin loukkaavaa puhetta Hjallis. Et sinäkään voi sanoa muille ihmisille mitä vaan, Andersson vastasi.Lisäksi hän korosti, että opetuksessa on kyse siitä, että jokaiselle löydetään sopiva tapa oppia.Keskustelupaneelin juontaja Anna-Stina Nykänen veti väittelyä yhteen.– Näemme, miten vaikeaa on olla loukkaamatta toisia ihmisiä. Jopa presidenteillä ja maailman huippujohtajilla on herkät kohtansa, Nykänen sanoi.Hetkeä myöhemmin Harkimo pyysi Anderssonilta anteeksi.– Pyydän Liltä anteeksi. Sanoin liian jyrkästi tämän asian, arvostan sinua todella paljon. Olet ihana tyyppi, vaikka et ajattele politiikasta yhtään samalla tavalla kuin minä. Mä tykkään susta, Harkimo totesi.– Samat sanat, arvostan sitä, Andersson vastasi.
</article>
<article name="Niko Kytösaho kirjoitti kesällä itselleen tavoitelapun ja piti siitä kiinni – valmentaja kertoi napakasti kantansa juhlista" href="https://yle.fi/a/74-20071694">
Niko Kytösaho on tällä kaudella hypännyt vain kolme kertaa mäkihypyn maailmancupin pisteille, ja näistä kaksi kertaa vain niukasti. Siksi hänen venymisensä seitsemänteen sijaan Kulmin lentomäen MM-kisoissa oli iso yllätys. Tavallaan se oli yllätys Kytösaholle itselleenkin.– Viimeaikaisten kisojen perusteella en osannut tällaista ajatella, mutta toukokuussa kirjoitin lapulle, että tavoitteenani on olla lentomäen MM-kisoissa top-kympissä, Kytösaho sanoi Yle Urheilulle.– Se on ollut koko vuoden tavoitteena, ja se toteutui. Mutta talvi on ollut niin vaikea, että en viime aikoina ole tähän uskonut.Kytösaho pääsi avaamaan kisan perjantaina päivänä pisimmällä hypyllä, 232,5-metrisellä, ja pystyi pitämään sijoituksensa samana kahdella seuraavallakin kierroksella. Kytösahon mukaan tuohon pisimpään loikkaan purkautui paljon.– Tämä on ylivoimaisesti paras kisa, minkä olen ikinä hypännyt ja se sattui vielä MM-kisoihin. Tavallaan sen pisimmän hypyn jälkeen oli vain sairaan siistiä hypätä, nauttia fiiliksestä ja lentämisestä. Lopputulos oli sitten sen mukainen.Ei tarvitse enää arvuutella tasoaKulmissa ei vaikeiden tuuliolojen takia päästy hyppäämään kuin kolme kierrosta. Tämä harmitti Kytösahoa, joka olisi halunnut vain hypätä. Hyppääjät joutuivat odottamaan hyppylupaa neljän ja puolen tunnin ajan, mutta lopulta tuuliolot olivat suhteellisen tasapuoliset.Kytösahon sijoitus on paras suomalaistulos lentomäen MM-kisoissa 16 vuoteen. Vuonna 2008 Janne Ahonen sijoittui noissa karkeloissa kolmanneksi. Kytösaho myöntää, että hän saa tästä tuloksesta paljon itseluottamusta.– Näkee, että tasoni on noinkin kova. Se, että pystyin tekemään hyvän hypyn kolme kertaa putkeen kisatilanteessa, hän totesi.– Nyt ei tarvitse arvuutella, että riittääkö oma taso vai ei. Se on nyt tuolla tasolla. Nyt lähdetään nauttimaan tästä ja jatkamaan samaa rataa. Toivottavasti saan pidettyä tasoni tästä eteenpäin tässä.Päävalmentaja linjasi juhlimisenAikaisemmin suomalaiset mäkihyppääjät olisivat saattaneet juhlia onnistumisia kesken kisaviikonlopun, mutta nykyään joukkueessa on toisenlainen tahti. Kun Yle Urheilu kysyi Kytösaholta, aikooko hän juhlia saavutustaan tänään, ehti päävalmentaja Lauri Hakola huutaa taustalta vastaukseksi 'ei!', ennen kuin Kytösaho sai suunvuoron.– Katsotaan, tänään nyt ei ainakaan, hän naurahti.– Meillä on huomenna vielä tärkeä päivä joukkuekisassa. Katsotaan keksitäänkö huomenna jotain, mutta tänään menee ihan saunomishommiin ja huiliin.
</article>
<article name="Niko Kytösaho mahtavaan urotekoon lentomäen MM-kisoissa – Janne Ahonen kertoo, miksi ex-lapsitähti onnistui nyt" href="https://yle.fi/a/74-20071688">
Suomalaismäkihyppääjä Niko Kytösaho oli huippuvireessä lentomäen MM-kisoissa Itävallan Kulmissa. Avauspäivän jälkeen seitsemäntenä ollut 24-vuotias suomalainen pysyi samalla sijalla myös viimeisenä päivänä.Tuuliolosuhteiden takia kisa typistyi neljän kierroksen sijaan kolmen kierroksen kisaksi. Kytösaholla ei ollut viimeisen hyppynsä aikana mikään paras tuulirako, mutta hän pystyi silti tälläämään niihin oloihin hienon 215-metrisen siivun.Maailmanmestaruutta juhli kotiyleisön suosikki Stefan Kraft. Hopea meni Saksan Andreas Wellingerille ja pronssi Slovenian Timi Zajcille.Suomalaisittain kyse on todellisesta huippusijasta, sillä edellisen kerran suomalaiset ovat pärjänneet lentomäen MM-kisoissa paremmin 2008. Tuolloin kokonaispanos oli huima, sillä Janne Ahonen oli kolmas, Janne Happonen viides ja Harri Olli kuudes.Niko Kytösaho upeasti seitsemäs lentomäen MM-kisoissa.Kunnioitus toi rentoudenNykyään Yle Urheilun asiantuntijana vaikuttava mäkilegenda Ahonen muistuttaa Kytösahon tasaisista suorituksista viikonlopun aikana. Perjantaina hän tinttasi koko päivän pisimmän hypyn, 232,5 metriä.Kytösahon alkukausi on ollut muiden suomalaisten tavoin kokonaisuudessaan vaikea. Ahonen huomauttaa lentomäkihyppäämisen erikoisominaisuudesta.Lentomäessä ikään kuin ”kunnioitetaan enemmän mäkeä”, minkä takia maltti säilyy paremmin.– Nikolla on ollut kiire lentämään, eikä hän ole malttanut tehdä kunnolla työntöä keulalla. Lentomäkihyppääminen on kuitenkin edelleen harvinaista herkkua. Siinä kunnioitetaan mäen kokoa, vauhtia ja voimia.– Ei lähdetä niin yrittämään ja intoilemaan. Kaikki asiat tulevatkin helpommin selkärangasta, Ahonen kertoo.Avaa kuvien katseluNiko Kytösaho muistetaan kovana juniorilupauksena. Kuva: EPA-EFEJuniorilupaus ei ole iällä pilattuKytösaho muistetaan juniorilupauksena, josta on kuiskittu jo tämän ollessa vain 14-vuotias. Suomalaishyppääjä ei ole edelleenkään iällä pilattu, sillä hän on 24-vuotias.Ahonen uskoo, että lentomäestä löytynyt maltti ja rentous näkyvät loppukaudesta myös tavallisissa mäkikisoissa. Sunnuntaina Kulmissa hypätään joukkuekisa, josta Kytösaho voi ammentaa lisää onnistumisia.– Luulen, että kun tullaan takaisiin normaalimäkiin, ahaa-elämys on löytynyt. Hän pystyy malttamaan keulan päällä jatkossakin, Ahonen tuumii.Ahonen ei pidä Kytösahoa varsinaisena lentomäkispesialistina. Hän muistuttaa, että esimerkiksi Eetu Nousiainen loisti muutama vuosi sitten Obertsdorfin lentomäkikisassa ollen kahdeksas.Nyt hän ei selvinnyt 30 parhaan joukkoon.– Välillä se ahaa-elämys voi löytyä, kun on erilainen ilmapiiri, Ahonen lisää.Kytösahon onnistuminen on tärkeä positiivinen sytyttäjä etenkin koko suomalaiselle miesmäkihypylle. Jo monen vuoden ajan onnistumiset ovat olleet harvassa, etenkin arvokisoissa.– Sijoitus kymmenen parhaan joukkoon on kovaa valuuttaa. Pitää tehdä oikeita asioita ja moni asia on tuuristakin kiinni. Nyt vasta yksi sellainen on saatu, mutta toivotaan saman menon jatkuvan tulevaisuudessakin.Korjaus kello 19.41: Kytöahon sijoitus oli paras suomalaissuoritus lentomäen MM-kisoissa 16 vuoteen. Ingressissä luki alun perin 14 vuoteen.
</article>
<article name="Turkki tutkii sotilaskoneen läheltä piti -tilannetta – katso hätkähdyttävä video" href="https://yle.fi/a/74-20071682">
Turkin viranomaiset selvittävät vaaratilannetta, joka sattui ilmavoimien kuljetuskoneelle torstaina Kayserissa Keski-Turkissa.Ilmavoimien C-160-kuljetuskone joutui tekemään suunnittelemattoman hätälaskun kesken harjoituslennon. Kone joutui vaikeuksiin noustuaan ilmaan ilmavoimien lentotukikohdasta.Koneen sinnittely matalalla suurkaupungin yllä säikäytti ihmisiä. Sosiaalisessa mediassa on jaettu lukuisia videoita matalalla kohti lentokenttää palaavasta koneesta.Turkin ilmavoimien mukaan lentäjät ja muu miehistö olivat hätälaskun jälkeen kunnossa. Ilmavoimien mukaan kone kärsi pieniä vahinkoja ja tapauksesta on aloitettu tutkinta.Sosiaalisessa media näkyvät kuvat kertovat, minkä verran kone romuttui laskussa.Aerotime Hub -ilmailusivuston mukaan Turkin ilmavoimat on ollut viimeinen C-160D-koneiden operaattori sen jälkeen, kun Saksa ja Ranska luopuivat niiden käytöstä. Julkaisun mukaan Turkilla on kaksi tämäntyyppistä konetta käytössä.Reuters
</article>
<article name="Yhdysvallat hyväksyi hävit­tä­jä­kaupat Turkkiin ja Kreikkaan" href="https://yle.fi/a/74-20071686">
Yhdysvallat on hyväksynyt F-16-hävittäjien myymisen Turkkiin. Asiasta kertoi Yhdysvaltain ulkoministeriö.Turkki antoi aiemmin tällä viikolla pitkään roikkuneen hyväksyntänsä Ruotsin Nato-jäsenyydelle. Ratifiointi oli asetettu ehdoksi Turkin hävittäjäkauppoihin Yhdysvaltain kanssa. Turkin jälkeen Ruotsin Nato-jäsenyys on ratifioimatta enää Unkarilta.Yhdysvaltain ulkoministeriön mukaan Turkille myydään 40 uutta F-16-hävittäjää sekä päivityksiä 79 hävittäjään, joita maalla on entuudestaan. Kauppa on 23 miljardin dollarin eli noin 21 miljardin euron suuruinen.Turkin koneet ovat samankaltaisia kuin videossa olevat Tanskan ilmavoimien F-16-hävittäjät.Lisäksi Kreikalle ollaan ministeriön mukaan myymässä 40 F-35-hävittäjää, joiden sovittu kauppahinta on 8,6 miljardia dollaria eli noin 7,9 miljardia euroa.Yhdysvaltalaisen virkamieslähteen mukaan Yhdysvallat ei ollut näyttänyt vihreää valoa hävittäjäkaupoille ennen kuin Turkin ratifiointiasiakirjat olivat saapuneet Washingtoniin.Kaupat olivat jumiutuneet kongressiinTurkin parlamentti hyväksyi Ruotsin Nato-jäsenyyden tiistaina yli vuoden kestäneiden viivästysten jälkeen. Turkin ratifiointi astui virallisesti voimaan torstaina, kun asiaa koskeva laki julkaistiin Turkin virallisessa lehdessä.Turkin presidentti Recep Tayyip Erdogan oli alkujaan vastustanut Ruotsin Nato-pyrkimyksiä, koska Turkki katsoi Ruotsin hallinnon hyväksyvän kurdiryhmiä, jotka Turkki oli määritellyt terroristijärjestöiksi.Ruotsi vastasi syytöksiin kiristämällä terrorismin vastaista lainsäädäntöään ja ottamalla muita turvallisuuteen liittyviä askeleita, joita Erdogan oli vaatinut.Ratifiointia ei kuitenkaan irronnut tämänkään jälkeen, vaan turkkilaispresidentti käänsi katseensa hävittäjäkauppoihin, jotka olivat kohdanneet vastustusta Yhdysvaltain kongressissa. Jumin taustalla olivat Turkin vastakkainasettelu Nato-liittolaisen Kreikan kanssa sekä ihmisoikeusasiat, joiden oli katsottu heikentyneen Turkissa.Kreikkaa liennytettiin hävittäjinYhdysvaltain senaatin ulkoasiainvaliokunnan puheenjohtaja, demokraattisenaattori Ben Cardin sanoi perjantaina, että hän hyväksyisi hävittäjien myynnin Turkille. Hän kuitenkin painotti, ettei tämä päätös ollut hänelle helppo.Yhdysvaltain ulkoministeri Antony Blinken oli kertonut Turkille kahden edeltävän vierailunsa yhteydessä, että Ruotsin Nato-jäsenyyden ratifiointi auttaisi lopettamaan vastustuksen kongressissa.Kreikka on sen sijaan vastustanut voimallisesti Yhdysvaltain hävittäjäkauppoja Turkin kanssa, koska Kreikalla ja Turkilla on selvittämättömiä aluekiistoja energiarikkaalla Välimeren alueella.Yhdysvaltalaislähteen mukaan Yhdysvaltain kauppasopimuksen onnistuminen Turkin kanssa oli ensinnäkin kiinni siitä, että Kreikka ei estäisi kauppaa. Tästä syystä Kreikalle luvattiin lähteen mukaan pääsy lisähävittäjiin.
</article>
<article name="Essee: Uutuuselokuva näyttää natsit tavallisina ihmisinä, ja sen katsominen on musertava kokemus" href="https://yle.fi/a/74-20071369">
Rudolf Höss tuijottaa pimeään. Hänen ilmeensä ei värähdä. Hän ei uskalla liikkua. Pimeyden edessä myös Auschwitzin keskitysleirin johtaja on pieni ja yksin.Olen nähnyt brittiohjaaja Jonathan Glazerin uuden elokuvan The Zone of Interest jo kaksi kertaa. Kummallakin kerralla olen tuijottanut valkokangasta lamaantuneena.En pidä natseista enkä natsielokuvista. Miksi elokuva natsijohtajan perhe-elämästä sitten puhuttelee minua?Vielä kuukausia elokuvan näkemisen jälkeen havahdun ajattelemasta sitä eri yhteyksissä: holokaustia taiteessa ja historiassa, ihmisen kykyä pahaan.Joka kerta palaan tähän elokuvan loppupuolella esiintyvään kuvaan:Rudolf Höss yksin pimeyden edessä.Kuvassa ei ole paljon mitään, ja samalla se tuntuu sisältävä kaiken. Uskon, että me kaikki voimme nähdä kohtauksessa itsemme – jos vain uskallamme katsoa.Mikä natseissa kiinnostaa?Olen kyllästynyt natseihin. Heihin liittyvät elokuvat, kirjat ja näytelmät ovat Suomessa todella suosittuja. Olen joskus todennut happamasti, että mistä tahansa teoksesta voi tehdä menestyksen laittamalla sen mainokseen hakaristin.Suomessa yksi syy natsien tenhoon on vaikea suhde omaan sotahistoriaamme. Toisin kuin sotaa, sen jättämiä haavoja on käsitelty taiteessamme liian vähän.Avaa kuvien katseluHollywood harvoin onnistuu kuvaamaan holokaustia. Schindlerin lista (1993) on todennäkösesti onnistunein holokaustista kertova Hollywood-elokuva, sillä se ei päästä katsojaansa helpolla. Sekin on parhaimmillaan keskittyessään johonkin muuhun kuin sankaritarinansa juoneen. Kuva: Wikimedia commons.Uskon natsitarinoiden tulvan johtuvan ennen muuta siitä, että haluamme selityksen asioille, joita emme osaa selittää. Haluaisimme ymmärtää pahuutta, jotta meidän ei tarvitsisi pelätä sitä.Elokuvien ja kirjojen natsihahmot ovat kuitenkin lähes aina pelkkää pop-kulttuurikuvastoa: fetisoituja ja demonisoituja epäihmisiä, jotka haukahtelevat komentosanoja saksaksi.Natsien kuvaamiseen liittyy toinenkin ongelma. Rehellinen pahuuden käsittely vaatisi holokaustin kuvaamista. On kuitenkin väitetty, että holokaustia ei voi kuvata.Kauhuja ei näytetä. Silti ne ovat läsnä koko ajan.Väitteessä on vissi perä. Kuuden miljoonan juutalaisen ja miljoonien muiden ihmisten murhaaminen on niin massiivinen tragedia, että sitä on vaikea edes käsittää. Saati sitten kuvata.Elokuvantekijöitä ja kirjailijoita ei voi syyttää yrityksen puutteesta. Holokausti on erittäin suosittu elokuvien ja kirjojen elementti.Pahimmillaan sitä käytetään aiheen sijasta miljöönä tai yleistunnelmana. Esimerkiksi Heather Morrisin bestseller-romaanissa Auschwitzin tatuoija keskitysleirin kamaluudet ovat vain jännittävä taustakangas, jota vasten teoksen rakkaustarina piirtyy.Tällaisissa teoksissa holokaustin massiivinen ja käsittämätön kauheus katoaa näkyvistä itse tarinan taakse. Katsoja tai lukija pääsee liian helpolla.Avaa kuvien katseluKolmentoista tunnin mittainen dokumenttielokuva Shoah (1985) toimii lukuohjeena The Zone of Interestille. Se luo katsojalle käsitystä holokaustista hitaalla kerronnalla, jossa haastateltujen pitämät tauot ja keskitysleirien metsittyneet rauniot ovat merkittävämpiä kuin se mitä sanotaan tai nähdään. Shoah luottaa katsojan kykyyn täydentää mielessään se, mitä elokuva ei sano tai näytä. Kuva: Les Aleph/Historia/Kobal/Shutterstock/All Over PressThe Zone of Interest kertoo holokaustista vain rivien välissä. Uhrien tarinoiden sijaan se kuvaa kansanmurhan toteuttajia. Sitä, miten pahuus on osa heidän arkeaan.Elokuva näyttää sen, minkä tiedämme, mutta mitä emme halua ajatella:Holokaustin toteuttajat olivat tavallisia ihmisiä. Sellaisia kuin sinä ja minä.Kauhu kuvien takanaElokuvassa ei tapahdu melkein mitään. Enimmäkseen se kuvaa, miten viiden lapsen äiti Hedwig Höss (Sandra Hüller) häärää pyörittämässä taloutta, juoruaa naisseurassa ja esittelee kaunista puutarhaansa Auschwitziin kylään tulleelle äidilleen.Isä-Rudolf ulkoilee luonnossa lasten kanssa ja hoitaa työasioita. Lapset leikkivät.Osa kriitikoista on syyttänyt The Zone of Interestiä ontoksi. Mielestäni se ei ole ontto. Päin vastoin. Elokuva on mykistävä. Sen tunnelma on niin voimakas, että kokemusta on vaikea pukea sanoiksi.Kauhuja ei näytetä. Silti ne ovat läsnä koko ajan.Avaa kuvien katseluThe Zone of Interest on pelkkiä kuvia katsoen kevyt ja pieni elokuva, mutta sen pinnan alla myllertää isoja ja vaikeita kysymyksiä. Kuva: Courtesy of A24Auschwitzin taukoamatta toiminnassa olevista krematorioista syntyvä haju on hallitseva elementti Martin Amisin romaanissa, johon The Zone of Interest perustuu. Elokuvassa ymmärrys tapahtumien taustalla käynnissä olevasta joukkomurhasta välittyy toisella tavalla.Se on läsnä äänimaisemassa, dialogin rivien välissä, näennäisen viattomissa yksityiskohdissa niin kuin puutarhan lannoittamisessa tuhkalla.Kuvaamalla Hössin arkista perhe-elämää ja keskitysleirityön byrokraattista puolta Auschwitzissa kuvattu elokuva herkistää katsojan kaikelle sille, mitä tapahtuu kohtauksien laidoilla ja kuvan ulkopuolella:Öisin taivaalla hohkaavaan krematorion infernaaliseen kajoon. Taustalla tauotta jatkuvaan tuhoamisleirin äänimaisemaan.Emme katso, mutta katsomme kuitenkin.Kehoon siirretty syyllisyys”Meillä on täällä kaikki mitä olemme halunneet.”Näin kuvailee Auschwitzia keskitysleirin johtajan vaimo Hedwig Höss. Repliikki tuntuu yhtä aikaa vilpittömältä ja valheelliselta.Sandra Hüllerin näyttelijäntyössä rouva Hössin ilmeetön ja kulmikas tapa kävellä ja olla viestivät hänen kantavan syyllisyyttä, jota hän ei kykene myöntämään edes itselleen.Avaa kuvien katseluNäyttelijä Sandra Hüller on kertonut haastatteluissa, miten kammottavalta hänestä tuntui mennä saksalaisena Auschwitziin kuvaamaan The Zone of Interestiä. Hän ei halunnut inhimillistää rooliaan, koska ei kokenut Hedwig Hössin ansaitsevan minkäänlaista anteeksiantoa. Kuva: LANDMARK MEDIA / Alamy/All Over PressThe Zone of Interestin henkilöt tietävät tarkalleen, mitä muurin toisella puolella tapahtuu. Se on selvää heidän puheissaan ja kaikessa heidän olemisessaan.Näyttelijöiden työskentely kuvastaa sitä syyllisyyttä, joka iski sodan loputtua saksalaisiin ja isoon osaan muitakin eurooppalaisia. Yhtäkkiä kaikki esittivät, että eivät olleet tienneet mitään siitä, mitä juutalaisille tehtiin.”Opa war kein Nazi”, minun isoisäni ei ollut natsi, on sukupolvelleni yleinen saksalainen hokema. Jos kaikki tällaiset väitteet pitäisivät paikkansa, oli koko natsi-Saksassa vain kourallinen natseja.Nurin käännetty maailmaThe Zone of Interest kuvaa maailmaa, jossa kuolemantehtaat ovat arkipäiväistä byrokratiaa ja kuolevilta ryöstäminen kahvipöytäkeskustelun aihe. Se kysyy samaa kysymystä, jota eurooppalaiset ovat toistaneet itselleen lähes 80 vuotta. Miten se oli mahdollista?Holokausti edellytti saksalaisen yhteiskunnan muutoksen. Maata hallinnut natsipuolue ajoi väkivaltaisen antisemitisminsa läpi 1930-luvulla askel askeleelta.Avaa kuvien katseluEhkä onnistunein fiktioelokuva holokaustista on unkarilaisen László Nemesin Son of Saul (2015). Yhtä keskitysleirin vankia seuraava elokuva pitää kameran niin tiiviisti päähenkilössään sonderkommando Saulissa, että kaasukammiot, teloitukset ja muut Auschwitzin kauhut nähdään vain taustalla. Katsoja ymmärtää näkevänsä vain pienen osan totuutta. Kuva: Photo 12 / Alamy/All Over PressEnsin muuttui kieli, sitten lait ja lopulta ihmisten käyttäytyminen. Lähes huomaamatta moraali oli kääntynyt ympäri ja ihmisten murhaamisesta oli tullut normaali ja hyväksyttävä, jopa välttämättömänä pidetty, asia.Kaiken läpäisseestä asennemuutoksesta huolimatta ajatusta kuolemanleireistä pidettiin Euroopassa liian kamalana. Todisteista huolimatta ihmiset käänsivät selkänsä, kun heidän naapurinsa ajettiin pois kotoaan.On tärkeää, ettei historia unohdu. Vain jos tiedämme, mihin ihmiset kykenevät, voimme estää sitä tapahtumasta uudestaan.Tästä syystä holokaustia on kuvattava. Vaikka sitä ei voi kuvata, on sen yrittäminen välttämätöntä.Holokaustia kuvaavat teokset kysyvät:Mitä sinä tekisit?Pimeys katsoo takaisinMielessäni Rudolf Höss tuijottaa yhä pimeään. Uskon tämän kuvan kulkevan mukanani niin kauan kuin elän.Ainakin toivon niin. Se muistuttaa minua siitä, että meistä jokaisen sisällä on oma pimeytemme.Avaa kuvien katseluRudolf Höss (Christian Friedel) on elokuvassa tehokkuuteen pyrkivä työnarkomaani, jonka työhön kuuluu muun muassa neuvotella IG-Farben-yhtiön edustajien kanssa kaasukammioiden tehoa parantavista uudistuksista. Kuva: Courtesy of A24Me kaikki kannamme syyllisyyttä asioista, joita teemme vaikka tiedämme niiden olevan väärin tai haitallisia.Käännämme nytkin selkämme sodille, joissa siviilejä ja lapsia tapetaan julmasti ja syyttä.Ostamme parin vuoden välein uuden kännykän vaikka tiedämme, että lapsia kuolee kaivoksissa teknologiaame käytettävien mineraalien takia.Saastutamme ainoaa kodiksemme soveltuvaa planeettaa, koska emme kykene hillitsemään päästöjä aiheuttavia tottumuksiamme.Nämä kauhdeudet ja holokausti eivät ole sama asia. Se ei tee meistä vähemmän syyllisiä.Huomaan, että holokaustitarinoille altistuminen on saanut minut epäilemään ihmisen hyvyyttä.Elokuvassa Rudolf Höss voi pienen hetken huonosti, ehkä tekojensa takia. Tapahtuiko niin koskaan todella?Onko natsivaimon kehossaan kantama syyllisyys vain elokuvantekijän romantisoitu käsitys siitä, että ihminen on pohjimmiltaan hyvä?Rinnastaen aiempiin esimerkkeihin nykyajasta: voivatko kännykkäfirmojen toimitusjohtajat koskaan pahoin Kongon kaivoksissa kuolevien lasten takia?Askel pois pimeästäYksi vastaus löytyy dokumenttielokuvasta The Act of Killing (2012), johon The Zone of Interestin loppukohtausta on verrattu.Se seuraa Indonesian kommunistivainoissa ihmisiä raa’asti teloittanutta Anwar Congoa, joka esittää kameran edessä ylpeillen millaisia murhia on tehnyt 40 vuotta aiemmin.Avaa kuvien katseluIndonesian kommunistivainoista kertova The Act of Killing (2012) kysyy samoja kysymyksiä kuin The Zone of Interest. Keskellä kuvassa elokuvan päähenkilö, kuolemanpartioihin osallistunut Anwar Congo. Kuva: The Act Of KillingElokuvan alussa Congo ei tunne syyllisyyttä. Miksi tuntisikaan? Hänhän on Indonesiassa lähes kansallissankari.Loppupuolella, käytyään murhiaan läpi yhä uudestaan ja uudestaan elokuvan tekijöiden kanssa, vanha teloittaja alkaa äkillisesti voida pahoin. Hänen kehonsa tuntuu näyttävän, että jollakin syvemmällä tasolla ihminen tietää tehneensä väärin vaikka kieltäisi sen itseltään.Tarkoittaako se, että toivoa on?
</article>
<article name="Helsin­ki­läis­ra­vin­tolan lattiaan tuli niin syviä jälkiä, että tietyt kengät ovat nyt kielto­listalla" href="https://yle.fi/a/74-20071576">
Hiljattain uudelleen avattu, remontoitu ravintola Kaisaniemi, eli nykyinen Cajsan Helmi, kertoo eteisessä, että jääpiikit ja -nastat on poistettava saapuessa.Näin halutaan suojella ravintolasalin vanhaa parkettia. Pinta vasta hiottiin ja käsiteltiin öljyllä remontissa, eli se on hyvin arka.– Siellä on syviäkin skraaduja ajalta, jolloin tämä oli tanssiravintola ja bändit vetivät kovaäänisiä pitkin parkettia. Emme halua sen vaurioituvan enemmän, sanoo entisen ravintola Kaisaniemen korjaaja-restauroija sekä hallituksen puheenjohtaja Airi Kallio.Yle kertoi aikaisemmin, kuinka kaikkiin paikkoihin Helsingissä ei saa kävellä nastakengissä tai liukuesteet kengissään.Linjaukset vaihtelevat paikkakohtaisesti. Esimerkiksi Helsingin Kaupunginteatteriin saa mennä nastakengissä, mutta Kansallisteatteriin ei.Kallio toivoo asiakkailta hienotunteisuutta ja ymmärrystä, että nastat kengänpohjissa ei voi tulla sisälle. Kengät tulee riisua tai liukuesteet irrottaa eteisessä.Osa asiakkaista istuukin nauttimassa kahvistaan sukkasillaan.Paikallaolijat vaikuttavat ymmärtävän ravintoloitsijan halun varjella puulattiaa enemmiltä rei’iltä.– Keskustan vanhoissa paikoissa on sama sääntö, ja itse asiassa uusissakin. Musiikkitalon saliin ei voi mennä liukuesteillä, Galerie Forsblomiin ei voi mennä ja niin edelleen, sanoo asiakas Aino Sinnemäki.Avaa kuvien katseluAiri Kallio pohtii kuullessaan nastojen rapisevan kalanruotoparketilla, että pitäisikö siitä huomauttaa. Kuva: Kristiina Lehto / YleJotkut asiakkaat silti vastustavat kehotusta riisua nastakengät.– Tietty, sillä ihmiset ovat perusluonteeltaan mukavuudenhaluisia, Kallio sanoo.Toiset saapastelevat salin puolelle nastoissaan epähuomiossa.Kallio muistuttaa entisajoista, jolloin hienoilla naisilla oli aina vaihtokengät mukanaan. Herroilla oli kalossit, jotka riisuttiin. Jotkut vaihtavat edelleen sisäkengät tullessaan Cajsan Helmeen.Pitää olla hienotunteinenEräs harmi parketin kannalta on Airi Kallion mukaan monissa nykyaikaisissa talvikengissä olevat ”traktorinrengaspohjat”. Niiden mukana sisään kulkeutuu katusuolaa ja kiviä. Sama vika on lastenvaunujen renkaissa.Kun Kallio kuulee nastojen rapisevan kauniilla kalanruotoparketillaan hän pohtii, pitäisikö siitä huomauttaa.– Se on sellainen comme ci, comme ça -tilanne, eli niin ja näin. Pitää olla hienotunteinen, molemmin puolin, hän sanoo.Avaa kuvien katseluRavintola Cajsan Helmen kaunis ja vanha kalanruotoparketti on hiljattain kunnostettu, mutta aikojen saatossa syntyneet raapaumat näkyvät silti selvästi. Kuva: Kristiina Lehto / YleMyös turvallisuus sisätiloissa on syytä ottaa huomioon: nastat kenkien pohjissa ovat erittäin liukkaat kovilla alustoilla.– Tavarataloissa ja ostoskeskuksissa on lattiapintoja, joilla näkee käveltävän hyvin varovasti näillä kengillä, kun selvästi koetaan, että se on liukas, sanoo asiakas Eeva-Leena Ylimäki.Varovasti käveleminen taas ei ole hyväksi tuki- ja liikuntaelimille, kun ihminen joutuu jännittämään lihaksiaan.Myös Ylimäki pitää kohtuullisena Cajsan Helmen ravintoloitsijan linjausta, että sisään ei tulla nastoilla. Hänen mielestään nastapohjilla ei pitäisi liikkua sisällä niin paljon muuallakaan.Suutari suosittelee liukkaalla kelillä pingviinikävelyä, jos kengissä ei ole liukuesteitä tai nastojaLauhtuminen ja sitä seuraava liukkaus saavat monet harrastamaan pantomiimia, tahtomattaankin. Kenkiin asennettavia liukuesteitä on ollut markkinoilla jo kymmeniä vuosia. Niiden rinnalle ovat tulleet nastakengät, joita suosittelee pitkään alalla ollut suutarikin. 
</article>
<article name="Solvaavat kuvat Taylor Swiftistä herättävät huolta –  jopa Yhdysvaltojen hallinto älähti" href="https://yle.fi/a/74-20071667">
Kuluneella viikolla poplaulaja Taylor Swiftistä levinneet deepfake-alastonkuvat ovat herättäneet laajaa keskustelua.Kuvat on muokattu tekoälyn avulla ja niitä kuvataan seksuaalisesti loukkaaviksi. The New York Timesin mukaan joitain kuvista katsottiin X:ssä jopa 47 miljoonaa kertaa. Deepfake-teknologia käyttää hyväkseen tekoälyä aidolta vaikuttavien kuvien tai videoiden luomiseen.Kuvat ovat herättäneet keskustelua sekä tekoälyn riskeistä että somepalvelujen vastuusta.Yhdysvalloissa maan presidentin hallinnon tiedottaja Karine Jean-Pierre sanoi, että sosiaalisen median yhtiöillä on suuri vastuu siinä, että ne noudattavat omia sääntöjään valheellisen tiedon leviämisen estämiseksi.– Löysä sääntöjen noudattaminen vaikuttaa etenkin naisiin ja tyttöihin, jotka ovat somessa tapahtuvan häirinnän suurin kohde, Jean-Pierre sanoi.Useat vaikuttajat ja poliitikot ottaneet kantaaViestipalvelu X sanoi kannanotossaan, että ”ilman suostumusta tehtyjen alastonkuvien jakaminen on jyrkästi kielletty X:ssä”. Silti kuvat olivat palvelussa lähes vuorokauden.Keskustelussa on noussut huolta myös tekoälyn nopeasta kehityksestä.– Tekoälyn uudet ominaisuudet mahdollistavat ”deepfakien” tekemisen aiempaa helpommin ja halvemmin, sanoi Yhdysvaltojen demokraattipuolueen kongressiedustaja Yvette Clarke.Taylor Swift on maailman toiseksi kuunnelluin laulaja suoratoistopalvelu Spotifyssa. Hän on myös suuri mielipidevaikuttaja. Hänellä on Instagramissa 280 miljoonaa seuraajaa. Hän on kehottanut fanejaan muun muassa äänestämään vaaleissa.Lähteet: AP, AFP, Reuters
</article>
<article name="Kolesteroli voi olla koholla, vaikka elämäntavat olisivat kunnossa – Taina Törmänen, 34, yllättyi tuloksistaan" href="https://yle.fi/a/74-20069633">
Kuopiolainen Taina Törmänen, 34, aloitti muutama vuosi sitten uudessa työpaikassa ja kävi terveystarkastuksessa. Ilmeni, että hänen kolesteroliarvonsa olivat koholla.– Hetkellisesti kävi mielessä, että toiset voivat syödä mitä huvittaa, mutta silti ei tule mitään ongelmia. Tuntui epäreilulta, mutta omille geeneilleen ei voi mitään, hän sanoo.Törmäsellä oli jo aiemmin tiedossa, että suvussa on korkeaa kolesterolia. Hän osasi odottaa, että jossain vaiheessa ne olisivat koholla hänelläkin.Tilanne oli kuitenkin yllättävä, sillä hän oli uudessa työssään aloittaessaan vasta 33-vuotias.Avaa kuvien katseluTaina Törmänen kokoaa lounaaksi kasvispainotteisen lautasen. Kuva: Toni Pitkänen / YleYle kysyi lukijoilta, seuraavatko he kolesteroliarvojaan, ja millaisin toimin he pyrkivät parantamaan terveyttään.Suurin osa vastanneista kertoi, että he kiinnittävät huomiota arvoihin vasta 60 ikävuoden jälkeen. Yleisimmin lääkäri oli kannustanut tekemään elämäntapamuutoksen tai määrännyt lääkkeitä.Vastauksissa oli yllättävää, että myös moni nuori aikuinen miettii asiaa ja tekee arjessaan valintoja, jotka tukevat verisuonten terveyttä. Erityisesti asia kiinnosti silloin, jos suvussa oli korkeaa kolesterolia tai äkillisiä sairauskohtauksia.Avaa kuvien katseluItä-Suomen yliopiston tutkimuksessa lasten kolesteroliarvoja pystyttiin parantamaan muun muassa vaihtamalla voipohjaiset levitteet kasvirasvalevitteisiin. Kuva: Toni Pitkänen / YleNuorena mittaaminen aiheellista, jos kuuluu riskiryhmäänItä-Suomen yliopiston tuoreen tutkimuksen mukaan lapsuuden ja nuoruuden poikkeavilla kolesteroli- ja rasva-arvoilla on havaittu yhteys kohonneeseen kuolemanriskiin jo 40 ikävuoden jälkeen sekä valtimonkovettumataudin varhaismuutoksiin ja sydänmuutoksiin jo parikymppisillä.Lapsella on suuri riski kohonneeseen kolesteroliin, jos hänellä on perinnöllinen kolesterolia kohottava sairaus, tyypin 1 diabetes, jos hän on sairastanut syövän, tai hänelle on tehty elinsiirto.– Sepelvaltimotaudin ehkäisy tulee suuren riskin ryhmissä aloittaa jo lapsuusiässä. Yleistä väestötason seulontaa lapsilla ja nuorilla ei pidetä hoitosuositusten mukaan aiheellisena, sanoo ravitsemusterapian professori Ursula Schwab Itä-Suomen yliopistosta.Avaa kuvien katseluSuomalaisten ruokavaliossa on liikaa kovaa rasvaa ja liian vähän kasviksia. Lounaspöytä on täynnä valintoja.  Kuva: Toni Pitkänen / YleYleensä kolesteroliarvo mitataan ensimmäisen kerran työterveydessä. Schwab arvioi, että suomalaisilla on yleensä hyvin tiedossa, jos suvussa on korkeaa kolesterolia. Erityisesti heidän tulisi mitata kolesteroli viimeistään nuorena aikuisena.– Edes kerran, jotta tietäisi, ettei kokonaiskolesteroli ole 8 mmol/l tai 10 mmol/l, mikä kertoisi perinnöllisestä taustasta. Ihmisille tehdään nykyään paljon turhempiakin mittauksia, hän sanoo.Väestötasolla suositellaan, että kokonaiskolesteroli olisi alle 5 mmol/l ja siitä niin sanottu ”paha kolesteroli” LDL alle 3,0 mmol/l.Lähes kaikki saavat liikaa kovaa rasvaaItä-Suomessa on tutkittu lasten kolesteroliarvoja jo aiemmin. Keväällä 2020 kerrottiin, että 6–8-vuotiaiden lasten kolesteroliarvoja pystyttiin parantamaan lisäämällä runsasrasvaisten kasvirasvalevitteiden käyttöä, vaihtamalla maito rasvattomaan ja lisäämällä liikuntaa.Vastaavasti lapset vähensivät tutkimuksen aikana voipohjaisten levitteiden ja rasvaisten maitotuotteiden käyttöä.Samat keinot auttavat myös aikuisilla.Merkittävin terveysteko suomalaisten ruokavaliossa olisi kovan rasvan käytön vähentäminen.– Miehistä 97 prosenttia ja naisista 94 prosenttia saa liikaa kovaa rasvaa. Se on erittäin merkittävä tekijä veren kohonneiden rasva-arvojen taustalla, mikä puolestaan suurentaa sydän- ja verisuonitautien riskiä, Schwab sanoo.Lisää: Näin päivittyneet pohjoismaiset ravintosuositukset näkyvät lautasmallissa – vähemmän lihaa, enemmän kasviksiaAvaa kuvien katseluTaina Törmänen tekee arjessaan monenlaisia terveyttä tukevia valintoja. Kuva: Toni Pitkänen / YleKolesteroli voi olla koholla, vaikka elintavat olisivat kunnossaTaina Törmänen elää liikkuvaa arkea. Hän käy kuntosalilla ja lentopalloharjoituksissa. Ruokavalio on ollut jo pitkään kasvispainotteinen. Punaisen lihan sijaan hän valitsee kalaa ja kanaa.Kolesterolitulos sai hänet miettimään, voisiko elintapoja muuttaa vielä terveellisemmäksi. Toisaalta hän ei halunnut asian rajoittavan liikaa elämää.– Kävelen nykyään hieman useammin, esimerkiksi salille. Tiedän, että matalan sykkeen kestävyysliikunta on kolesterolin kannalta hyväksi, Törmänen sanoo.Viimeiset vuodet hän on käyttänyt myös kolesterolia alentavaa levitettä. Kolesteroliarvon hän aikoo mittauttaa uudelleen muutaman vuoden sisällä.Kolesteroli ei voi olla käytännössä liian matalaKolesterolia alentavien tuotteiden käyttö on tutkijan mukaan turvallista, jos niitä käytetään ohjeiden ja suositusten mukaan. Tällöin saa riittävästi vaikuttavaa ainetta kasvistanoliesteriä.– Jos tuotteita käyttää hyvin paljon, ne saattavat vähentää rasvaliukoisten vitamiinien imeytymistä. En kuitenkaan usko, että niitä käytetään liikaa, sillä ne ovat kalliimpia kuin tavalliset leipärasvat, professori Ursula Schwab sanoo.Yleisin virhe on, että juotavia tuotteita nautitaan välipaloina, jolloin niiden teho ei ole parhaimmillaan. Esimerkiksi jogurtti pitäisi syödä muun ruoan kanssa.Toinen virhe voi olla, että esimerkiksi levitettä käytetään liian vähän. Suositusannos on noin kuusi teelusikallista vuorokaudessa.Sitä ei tarvitse pelätä, että kolesterolin saisi terveillä elämäntavoillaan tai kolesterolia alentavilla markettituotteilla liian matalaksi.– Kolesteroli ei voi olla liian matala. Luonnonkansoilla se on luonnostaan erittäin matala, eikä heillä ole mitään ongelmia sen suhteen, Schwab sanoo.Korjattu kello 17.18 muutamasta kohdasta artikkelia ”kolesteri” muotoon ”kolesteroli”.
</article>
<article name="Tutkija uskoo mikrobien supervoimaan: Jo jukurt­ti­lusi­kal­lisessa on yhtä monta bakteerisolua kuin maapallolla asukkaita" href="https://yle.fi/a/74-20068516">
Näsijärven pohjassa makaa 1,5 miljoonaa kuutiota sellutehtaan jätettä eli niin sanottua nollakuitua. Hiedanrannalla ollut sellutehdas tuuppasi järveen jätettä vuosikymmeniä. Nyt mätänevä sellu halutaan hyödyntää.Mikrobiologi ja bioteknologi Elias Hakalehdon selvityksen mukaan jäte voitaisiin nostaa pohjasta. Biojalostamossa siitä saataisiin tuotettua noin sadan miljoonan euron arvosta raaka-aineita, energiakaasuja sekä orgaanisia lannoitteita kemianteollisuuden tarpeisiin mikrobiologisen biojalostuksen keinoilla.Avaa kuvien katseluNäsijärven pohjasta nostetun sellutehtaan jätteen käsittelyä on pilotoitu. Reaktoriliemen pinnalla näkyy kaasumaisten tuotteiden vapautumisen aiheuttamaa kuplintaa. Mikrobien avulla syntyy haitattomia ja myrkyttömiä kemikaaleja mm. elintarvike-, lääkeaine- ja kosmeettiseen teollisuuteen. Kuva: Finnoflag OyTampereen kaupunki on valinnut Fortumin tarjouksen jätteen käsittelyyn: nollakuitu on menossa polttoon. Jätteestä potentiaalisesti saatava muu hyöty jää varsin vaatimattomaksi, mutta ympäristö kohenee uuden asuinalueen tieltä.Elias Hakalehto ei kuitenkaan ole luovuttanut ideastaan hyödyntää vanhojen sellutehtaiden jätteitä, sillä sitä riittää eri puolilla maailmaa.Mikrobien avulla voidaan Hakalehdon mukaan saada materiaaleja kierrätettyä ja säästettyä luonnonvaroja. Luopuminen fossiilisista energialähteistä nostaa bioteknologian mahdollisuudet esiin.Kuka on Elias Hakalehto?Avaa kuvien katselu Kuva: Mårten Lampén / YleElias Hakalehto valmistui ympäristömikrobiologiksi 1983 Helsingin yliopistosta. Hän on suorittanut bioteknologian jatko-opintoja Englannissa, ja työskennellyt vierailevana tutkijana Jerusalemin heprealaisessa yliopistossa.Hakalehto on väitellyt filosofian tohtoriksi Kuopion yliopistosta. Hän on tutkijan urallaan soveltanut mikrobiologiaan liittyvää tietoa teollisuusmittaluokan uusiin innovaatioihin.Vuonna 1993 perustamansa Finnoflag Oy:n kautta hän on ollut mukana lukuisissa kotimaisissa ja kansainvälisissä projekteissa.Hakalehto on urallaan etsinyt tuotantomalleja, jotka hyödyntävät mikrobiologiaa, bioteknologiaa ja tieteellistä tutkimusta. Hän on ollut mukana muun muassa pilotoimassa vesien puhdistukseen, jätteiden kierrätykseen ja luonnonmukaiseen maatalouteen liittyviä ratkaisuja.AvaaHakalehdon tutkimus- ja tuotekehitysyhtiö Finnoflag on toiminut jo kolmekymmentä vuotta. Se on ollut mukana monessa hankkeessa, jossa mikrobeja on hyödynnetty uusilla tavoilla.Hakalehdon innovointi nousi esiin myös koronaepidemian aikana.Kun koronarokotteiden valmistumista vielä odoteltiin, toi Hakelehto julkisuuteen mahdollisuuden valmistaa vasta-aineita, jotka antaisivat lyhyen suojan koronavirusta vastaan.Kanaan olisi istutettu vaarattomassa muodossa oleva virus, jolloin muniin olisi kertynyt vasta-aineita. Ne olisi eristetty ja annosteltu suihkeena suuhun, jolloin limakalvot olisivat hylkineet koronaviruksia.Iso konsortio tutkijoita haki tälle rahoitusta EU:lta, mutta tuloksetta, kun isojen lääkeyhtiöiden nopeasti lupaamia rokotteita odotettiin. Hakalehdon ja kumppanien idea jäi toteutumatta.Avaa kuvien katseluKoska mikrobit ovat silmälle näkymättömiä, vain niiden vaikutukset tulevat esiin, mutta meidän on vaikea ymmärtää sitä mahdollisuuksien valtavaa moninaisuutta, mikä sieltä löytyy, sanoo Elias Hakalehto. Kuva: Mårten Lampén / YleJapanissa työskennellään Elias Hakalehto oli havainnut, että passiivi-immunisaatiolla pystytään ehkäisemään myös kariesbakteereita. Sokeria popsineiden rottien hampaat pysyivät ehjinä, kun niille annettiin kananmunissa kehitettyjä vasta-aineita.Voisiko tätä passiivi-immunisaatiota käyttää esimerkiksi koululaisten epidemioiden estämiseen, Hakalehto miettii. Kesäloman päättyessä lapsille annettaisiin imeskeltäväksi vasta-aineita sisältä makeinen ja estettäisiin virusten leviäminen. Samalla vähenisivät vanhempien kotiinjäämiset sairaiden lasten takia, Hakalehto pohtii.– Sillä olisi selkeä taloudellinen merkitys yhteiskunnassa. Suomessa tällaisia asioita on tutkittu ja hyviä ideoita on kehitelty.Mehän olemme keksijöiden ja insinöörien maa ja täällä pystytään löytämään täysin uusia ratkaisuja.Elias HakalehtoElias Hakalehto innostui mikrobien merkityksestä teollisuuden kehittämisessä opiskellessaan 1980-luvulla Englannissa. Ymmärrys asiasta oli Briteissä tuolloin pidemmällä kuin Suomessa.– Mikrobien aineenvaihdunnan kapasiteetti on valtava ja sen avulla voidaan tuottaa kaikki orgaaniset kemikaalit, mitä on olemassa. Sillä voidaan täydentää ja korvata petrokemian teollisuutta ja fossiilisia raaka-aineita, mikä on maapallon ympäristön kannalta erittäin tärkeää.Yhdessä jukurttilusikallisessa on yhtä paljon bakteerisoluja kuin maailmassa on ihmisiä, Elias Hakalehto sanoo.Ympäristön mikrobien seuranta avaa Hakalehdon mukaan ymmärrystä siihen, mitä on tapahtumassa luonnossa. Samalla se antaa uusia ideoita mikrobien hyötykäytölle. Hakalehto sanoo olleensa aina enemmän kiinnostunut viemään uudet tutkimustulokset nopeasti käyttöön kuin ryhtyä akateemiseksi tutkijaksi.– Minulla on aina ollut maailmanparantajan mieltä, enkä ole varsinaisen yrittäjän prototyyppi.Avaa kuvien katseluPitäisi ottaa käyttöön mahdollisuudet, mitkä luonto tarjoaa kasvien ja eläinten ohella mikrobien muodossa, jotta voimme ylläpitää terveyttä, torjua mikrobikäsittelyjen avulla erilaisia uhkia, voidaan taistella antibioottiresistenssiä ja erilaisia epidemioita vastaan. Voimme tuottaa hyödyllisiä kemikaaleja, energiaratkaisuja ja maanparannuskeinoja. Tässä on valtavat mahdollisuudet. Kuva: Mårten Lampén / YleJotta voisin vapaasti jatkaa T&K työtä ja keksintötoimintaa laajalla sektorilla, päätin 1993 perustaa tutkimusyrityksen, enkä jäädä yliopistolle.Elias HakalehtoHakalehdon Finnoflag-yhtiön toiminta onkin suuntautunut monelle alalle, missä mikrobeja voitaisiin hyödyntää.Yhtiön alkutaipaleella tehtiin paljon vesi- ja elintarvikehygienian tutkimusta, Hakalehto kertoo. 1990-luvun lopulla kehitettyä PMEU-laitetta (Portable Microbe Enrichment Unit) on myyty eri puolille maailmaa.Automaattinen vesijohtoveden tarkkailu helpottaa valvontaa, sillä tieto bakteeripitoisuuksista saadaan vaikka maapallon toiselle puolelle.Talousveden mikrobiologisen laadun seurannassa käytetään Coliline PMEU -laitetta, joka on automatisoitu verkostoon liitettävä analysaattori. Se hälyttää, jos esimerkiksi vesitornista putkistoon päätyvän veden bakteeripitoisuus nousee haitalliseksi.Vuosien varrella Finnoflagillä on ollut hankkeita myös terveyden ja ravitsemuksen alalla. Sadan koehenkilön suolistofloora-analyysit ovat johtaneet Kuopion yliopiston ja englantilaisen Greenwichin yliopiston yhteiseen tutkimushankkeeseen tasapainoisesta ravinnosta. Hanke käynnistyi tämän vuoden alussa.Avaa kuvien katseluBioteknologia voi hyödyntää mikrobien aineenvaihduntaa esimerkiksi teollisuuskemikaalien valmistuksessa. Kuva on 3D-mallinnus mikrobeista.  Kuva: Finnoflag OyIdeoiden aivovienti maailmalleElias Hakalehto pääsi 80-luvulla seuraamaan VTT:llä teollisuusentsyymien kehitystyötä ja sen valtavaa sovellus- ja kaupallistamisaluetta. Tämän suomalaisen kehitystyön hyödyt valuivat Hakalehdon mukaan kuitenkin pääosin ulkomaille erilaisten yritysostojen kautta.Hakalehto kertoo pohtineensa tapahtuneen seurauksena sitä, ettei osaaminen tai hyvät keksinnöt takaa kovassa maailmassa muuta kuin sen, että joutuu tiukkoihin paikkoihin.Niiden löytäminen ja hyväksikäyttäminen edellyttää yhteistyötä. Yksittäinen teknologiayritys tarvitsee kehitystyölleen usein tukea.– Se on vasta alkusoittoa. Meidän pitäisi saada nämä teolliset ratkaisut lyötyä läpi kaupunkeihin, teollisuuslaitoksiin ja eri puolille yhteiskuntaa.Avaa kuvien katseluKuva vuodelta 2014. Tuolloin Finnoflagin ja Savonia ammattikorkeakoulun pilottilaitoksessa tutkittiin erilaisten biomassojen hyötykäyttöä. Laitokseen tuotiin kanantuotannon jätteitä Ruotsista, perunateollisuuden jätteitä sekä ravintoloiden biojätteitä Puolasta, ja metsäteollisuuden lietteitä Suomesta. Kuvassa Elias Hakalehto ja laboratoriopäällikkö Anneli Heitto.  Kuva: Finnoflag OySuomessa riittää erilaisia kehitys- ja innovaatiohankkeita, mutta päätyvätkö niiden hyödyt aina suomalaisen yhteiskunnan avuksi, Hakalehto pohtii.– Kun siirrytään isompiin kuvioihin, niin mahdollisuutemme ikään kuin laimenevat. Jää käyttämättä asioita, jotka voisivat tuottaa Suomelle sekä taloudellista hyötyä että erilaista muuta merkittävää etua, lisätä yhteiskunnan resilienssiä ja kilpailukykyä kansainvälisesti ja erilaisten haasteiden edessä.
</article>
<article name="Aina joku tekee tämän virheen lähtiessään äänestämään" href="https://yle.fi/a/74-20071250">
Presidentinvaaleissa äänestävän kannattaa tarkistaa oma äänestyspaikka hyvissä ajoin.Esimerkiksi Helsingissä tapahtuu vaalista toiseen erehdyksiä oman äänestyspaikan suhteen. Se voi olla ongelma, varsinkin jos paikalle saapuu viime minuuteilla sunnuntai-iltana.Helsingin keskusvaalilautakunnan sihteeri Veera Reuna tunnistaa ilmiön.– Kyllä näitä aina jonkin verran tulee.Reunan mukaan sekaannuksia voi sattua, jos äänestäjä ei ole tarkistanut omaa äänestysaluettaan tai on vastikään muuttanut.Kaikki Ylen sisällöt presidentinvaaleista löydät täältäÄänestyspaikka määräytyy äänioikeutetun osoitetiedon mukaan. Presidentinvaaleja varten tiedot on kerätty väestötetojärjestelmästä 8. joulukuuta 2023.Äänestyspaikka saattaa muuttua edellisistä vaaleista myös esimerkiksi julkisten tilojen remonttien takia.– Jos esimerkiksi joku koulu menee remonttiin, äänestyspaikka saattaa siirtyä väliaikaisesti muualle. Äänestyspaikat pyritään kyllä pitämään niin samoina kuin vain mahdollista.Eri alueiden äänestyspaikkoja on jopa samassa osoitteessaHelsingissä äänestysalueita ja -paikkoja on peräti 167. Muutamien eri äänestysalueiden äänestyspaikat ovat jopa samassa osoitteessa, mutta eri oven takana.Äänioikeutettu pääsee varsinaisena vaalipäivänä äänestämään vain oman alueensa äänestyspaikalla. Paikan voi tarkastaa kotiin postitetusta kirjeestä tai verkkopalvelusta.Avaa kuvien katseluÄänestämään kyllä ehtii viime hetkilläkin, kunhan on äänestyspaikassa sunnuntaina iltakahdeksaan mennessä.  Kuva: Saara Hirvonen / YleVaalihuoneistot ovat sunnuntaina auki aamyhdeksästä iltakahdeksaan. Äänestämään pääsee mahdollisesti muutaman minuutin ylikin, kunhan on äänestystilassa tai aivan sen lähistöllä virallisen ajan puitteissa.Äänioikeutettu ohjataan oikeaan paikkaan, jos omaa nimeä ei vaaliluettelosta löydy. Viime tipassa väärään paikkaan erehtyviltä kaupunkilaisilta saattaa silti pahimmillaan jäädä äänioikeus käyttämättä.Veera Reuna odottaa vaalisunnuntaita hyvillä mielin.– Järjestelyt ovat sujuneet hyvin. Toivottavasti myös sää on hyvä, että ihmiset lähtevät äänestämään.Kaikki presidenttiehdokkaat kohtasivat Ylen Suuressa vaalikeskustelussa torstaina 25.1.2024.
</article>
<article name="Harrastatko hyvin syömistä? Kerro siitä meille" href="https://yle.fi/a/74-20071240">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.Kuopiossa on lyhyen ajan sisällä suljettu jo viisi ruokaravintolaa pysyvästi tai väliaikaisesti. Osuuskauppa Keskimaa pohtii Jyväskylän keskustassa sijaitsevan ravintola Amarillon sulkemista.Alalle on vaikeaa houkutella uusia ammattilaisia.Näivettymässä ei suomalainen ravintolakulttuuri kuitenkaan ole: intohimoisten ruokaharrastajien ja -ammattilaisten Châine des Rôtisseurs -seuran mukaan se on suorastaan eläväinen.– Olemme kehittyneet huimasti. Jos menee vaikka kolmekymmentä vuotta taaksepäin, niin ravintolassa syöminen oli liiketoiminta-hommia tai sitten käytiin sunnuntaisin Rossossa syömässä, sanoo seuran Suomen valtavouti Johanna Hornborg.Ihmiset innostuvat ruuasta yhä enemmän ja ovat valmiita panostamaan siihen. Hornborg iloitsee varsinkin nuorten ravintolakäyttäytymisestä. Nuoret aikuiset panostavat elämyksiin ja luksukseen aiempia sukupolvia enemmän. 

</article>
<article name="Oletko vapaa­eh­toisesti sinkku? Kerro meille kokemuksesi, teemme juttua aiheesta" href="https://yle.fi/a/74-20071559">
Osa artikkelin sisällöstä ei ole välttämättä saavutettavissa esimerkiksi ruudunlukuohjelmalla.Vapaaehtoisesta lapsettomuudesta on viime vuosina puhuttu paljon, mutta yleistyvä ilmiö on myös vapaaehtoinen sinkkuus.Vapaaehtoisesti sinkuiksi itsensä mieltävät eivät etsi parisuhdetta. He eivät myöskään toivo tai koe tarvitsevansa sellaista.Oletko sinä vapaaehtoisesti sinkku? Kerro meille, miksi ja millaista se on – teemme juttua aiheesta. Kokemuksesi voit kertoa alla olevalla lomakkeella: 

</article>
<article name="Ilta­pu­ku­yrittäjä halusi lahjoittaa ilmaiseksi satoja poistomekkoja – somemyrsky pakotti perumaan tapahtuman" href="https://yle.fi/a/74-20071304">
Iltapuku Outletin turkulainen yrittäjä Hanna Granberg päätti lahjoittaa ilmaiseksi myymättä jääneitä tanssiaismekkoja.Lahjoitustapahtuman piti olla sunnuntaina, mutta Granbergin oli peruttava se turvallisuussyistä.– Somessa levitetyn dis- ja misinformaation takia meillä ei ole muuta vaihtoehtoa kuin perua. Saamamme tiedon mukaan meille ollaan järjestämässä jotain joukkotappelun kaltaista kähinää, Granberg kirjoittaa sosiaalisessa mediassa.Ylen puhelimitse tavoittama yrittäjä selventää, että yrityksen varastoihin on kertynyt muutamia satoja mekkoja, jotka eivät ole menneet kaupaksi edes pikkurahalla.Someilmoituksessa mekkoja kuvailtiin viallisiksi tai huonosti istuviksi. Alkuperäisenä ajatuksena oli lahjoittaa mekot esimerkiksi harrastajateattereille tai lasten leikkeihin.Avaa kuvien katseluSosiaalisessa mediassa paheksuttiin, miksei mekkoja tarjottu ensin vähävaraisille.  Kuva: Hanna GranbergTapahtuma herätti niin suurta mielenkiintoa, että Granberg pelkäsi, ettei pysty hallitsemaan paikalle saapuvaa väkijoukkoa.Kukaan ei ole Granbergin mukaan suoraan uhannut tappelulla, mutta kielenkäyttö on ollut sen suuntaista, että ”mennään sinne painimaan ja haetaan parhaat päältä”.Lisäksi tieto vääristyi.– Viesti vääntyi siihen muotoon, että tarjolla olisi unelmien tanssipukuja ilmaiseksi, Granberg harmittelee.Myös ainakin kaksi turkulaista lukiota on jakanut virheellisesti tietoa, että oppilaat voivat hakea tapahtumasta ilmaiseksi mieleisensä vanhojentanssimekon.Granberg on kertonut kouluille, että kyse on puvuista, jotka eivät ole kelvanneet kenellekään.– Eniten olen pahoillani nuorten puolesta. Minua surettaa, miten pahasti he pettyvät.Tutkija: Somekohuissa otetaan kantaa tunteellaHelsingin yliopiston sometutkija ja dosentti Janne Matikainen arvioi kohun olevan varsin tyypillinen sosiaalisessa mediassa syntynyt tapahtumaketju.– Nykyinen mediakulttuurimme tarvitsee kohuja. Kohujen määrä on esimerkiksi tutkimusten mukaan noussut politiikassa. Lisäksi ihmiset kaipaavat kohuja, ja niitä syntyy joskus myös ilman median avustusta, juurikin sosiaalisen median ryhmissä.Matikaisen mukaan somekohuissa tyypillistä ovat tunnekuohut ja joko tahalliset tai tahattomat väärinymmärrykset.– Asetelman pitää jotenkin pöyristyttää, jolloin reagointi on nopeaa, eikä sitä ajattele loppuun. Motiiveja voi olla myös erilaisia, jolloin vastakkainasettelua halutaan lisätä ja tahallaan ymmärretään väärin. Kohun kohteena oleva on näissä yleensä todella voimaton eivätkä oikaisuyrityksetkään aina auta.Avaa kuvien katseluLopulta Granberg löysi useita pieniä teattereita ja päiväkoteja, joten mekot pääsevät käyttöön. Puvustaja Tarja Siirtola-Virta haki niitä rooliasuiksi. Kuva: Hanna Granberg
</article>
